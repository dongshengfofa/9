<html><head><meta charset='utf-8'><meta name='viewport' content='width=device-width, initial-scale=1'>
<meta name='applicable-device' content='pc'><meta name='keywords' content='电脑,电脑讲解,电脑技术,编程,电脑故障维修第一卷 正法华经' />
<script src='../../highlight/highlight.pack.js'></script>
<link rel='stylesheet' type='text/css' href='../../highlight/styles/monokai.css'/>

<link rel='stylesheet' href='../../fenxiang/dist/css/share.min.css'>
<script src='../../fenxiang/src/js/social-share.js'></script>
<script src='../../fenxiang/src/js/qrcode.js'></script>

</head><body><script>hljs.initHighlightingOnLoad();</script><script>
var system ={};
var p = navigator.platform;       
system.win = p.indexOf('Win') == 0;  
system.mac = p.indexOf('Mac') == 0;  
system.x11 = (p == 'X11') || (p.indexOf('Linux') == 0);     
if(system.win||system.mac||system.xll){
document.write("<link href='../css/3.css' rel='stylesheet' type='text/css'>");}else{ document.write("<link href='../css/3wap.css' rel='stylesheet' type='text/css'>");}</script><script src='../../js/3.js'></script><div class='div2'><div class='heading_nav'><ul><div><li><a href='../../../../index.html'>首页</a></li>
</div><div onclick='hidden1()' >分享</div>
</ul></div></div>
<div id='heading_nav2'> 
<li class='row' >
<div class='social-share' data-mode='prepend'><a href='javascript:' class='social-share-icon icon-heart'></a></div></li></div><script charset='utf-8' src='../../3/js/hengfu.js'></script><script charset='utf-8' src='../../3/js/hengfu2.js'></script><hr><div class='div1'><div class='biaoti'><center>第一卷 正法华经</center></div><div class='fo'><center>经文出处:来自无量光明网</center><br/><br>
			<p><strong>　　西晋月氏国<a>三藏</a>竺法护译</strong></p>
<h>光瑞品第一</h>
<p>　　闻如是。一时佛游王舍城灵鹫山。与大<a>比丘</a>众俱。比丘千二百。一切无著。诸漏已尽无复欲尘。已得<a>自在</a>逮得己利。<a>生死</a>已索众结即断。一切由已获度无极。已脱于慧心解得度。名曰贤者知本际。贤者大迦叶。上时迦叶。象迦叶。江迦叶。<a>舍利弗</a>。大目揵连。迦旃延。阿那律。劫宾【少/兔】。牛呞。离越。譬利斯。薄拘卢。拘絺。难陀。善意。满愿子。<a>须菩提</a>。阿难。罗云。<a>菩萨</a>八万皆不退转。坚住无上正真之道。逮总持法得大辩才。常赞叹不退转法轮。供养无数百千诸佛。于无量佛殖众德本。诸佛<a>世尊</a>所见咨嗟。身常行慈入如来慧。善权普至大知度无极。从无数劫多所博闻。名达十方。救护无量百千众生。游于<a>三界</a>犹如日明。解一切法如幻如化野马影响。悉无所有住无所住。虽见终始亦无去来。既见色像本无形貌。现诸所生永无起灭。导利群黎不着三处。分别空慧无想无愿。起三脱门至三达智。无去来今现在之想。开化黎庶使了本无</p>
<p>　　其名曰溥首菩萨。光世音菩萨。<a>大势至菩萨</a>。常精进菩萨。不置远菩萨。宝掌菩萨。印手菩萨。<a>药王菩萨</a>。妙勇菩萨。宝月菩萨。月光菩萨。月满菩萨。大度菩萨。超无量菩萨。越世菩萨。解缚菩萨。宝事菩萨。恩施菩萨。雄施菩萨。水天菩萨。帝天菩萨。大导师菩萨。妙意菩萨。慈氏菩萨。如是大士八万上首。尔时天帝释与二万天子俱。日天子与无数眷属俱。月天子以宝光明普有所昭。宝光天子光耀天子俱。四大天王与万天子俱。【火*佥】明大梵自在天子与三万天子俱。梵忍迹天子与三万二千天子俱。饰干大梵与无数天子。又梵名【火*佥】光。与无数大众俱。来诣佛所稽首毕退坐一面。有八龙王。与无央数千诸龙眷属俱。四真陀罗王。慎法真陀罗王。大法真陀罗王。仁和真陀罗王。持法真陀罗王。香音神。各与营从来诣佛所。稽首毕退住一面。净身四天子。柔软天子。和音天子。美软天子。悦响天子。俱来诣佛所。前稽首毕退坐一面。四阿须伦王。最胜阿须伦。欲锦阿须伦。燕居阿须伦。吸气阿须伦。与无央数百千阿须伦人民俱。来诣佛所。前稽首毕退坐一面。四金翅鸟王。大身王。大具足王。得神足王。不可动王。俱来诣佛所。稽首毕退住一面。摩竭国王阿阇世与十子并诸营从。来诣佛所。稽首毕退坐一面。诸天龙神世人。莫不归命奉敬侍坐。尔时世尊与四部众眷属围绕而为说经。讲演菩萨方等大颂一切诸佛严净之业。说斯经已升于自然师子之床加趺而坐。三昧正受定意。名曰立无最颂。寻应所宜不见身貌不得心意。所坐立处则有瑞应。天雨意华大意华柔软音华大柔软音华。散世尊上及于大会四部之众。普佛国土六反震动。时大众会比丘<a>比丘尼</a>清信士清信女。天龙神鬼揵沓惒阿须伦迦留罗真陀罗摩休勒人与非人。国王君主大力转轮圣王。各与营从咸悉一心瞻戴世尊。意皆愕然怪未曾有。于时佛放面口结光明。普昭东方万八千佛土。其大光明照诸佛国。靡不周遍。至于无择大<a>地狱</a>中。上彻三十三天。彼此世界六趣周旋。所有蒸民一切皆现。其界诸佛现在所由。此土众会悉遥见之。彼土睹斯亦复如是。十方诸佛所说经法。普遍闻焉。诸比丘比丘尼清信士清信女。<a>修行</a>独处者逮得德果一切表露。又诸菩萨意寂<a>解脱</a>。其<a>出家</a>者求<a>报应</a>行。皆亦悉现。诸佛世界灭度众圣。所建宝庙自然为现。于是<a>弥勒</a>菩萨心自念言。今者世尊如来至真等正觉。三昧正受现大感变。多所降伏睹未曾有。天上<a>世间</a>诸佛庙寺。恢阔彰显。将何所兴而有此瑞。从昔暨今未曾见也。欲问其归。孰堪发遣解斯谊乎。寻改思曰。今者大士溥首童真。所作已办靡所不达。供养过去无数诸佛。曾当瞻觐如来至真等正觉。如此瑞应欲请问之。时四部众比丘比丘尼清信士清信女。诸天龙神揵沓惒阿须伦迦留罗真陀罗摩休勒。志怀犹豫得未曾有。见斯大圣无极威曜神足变化。各各发意欲问世尊决散疑网。慈氏大士见众会心。便问溥首曰。仁者惟说。今何因缘有此瑞应。大圣神足放大光明照于东方万八千土。诸佛世界自然为现。所说经法皆遥闻之。于是慈氏以颂而问溥首曰</p>
<p style="text-align: center">　　文殊师利今何以故导利众庶</p>
<p style="text-align: center">　　放演光明甚大威曜出于面门</p>
<p style="text-align: center">　　神变遍照十方【火*霍】然天雨众华</p>
<p style="text-align: center">　　纷纷如降意华大意柔软音华</p>
<p style="text-align: center">　　种种若干其色殊妙栴檀馨香</p>
<p style="text-align: center">　　悦可众心严净巍巍皆悉周遍</p>
<p style="text-align: center">　　今日四辈欣然踊跃于此佛土</p>
<p style="text-align: center">　　十方世界六反震动莫不倾摇</p>
<p style="text-align: center">　　于彼光明则照东方万八千土</p>
<p style="text-align: center">　　其晖普彻诸佛境土紫磨金色</p>
<p style="text-align: center">　　煌煌灼灼【火*佥】无不接国邑群萌</p>
<p style="text-align: center">　　莫不蒙赖达尽上界入无择狱</p>
<p style="text-align: center">　　众庶受生用无明故灭没堕落</p>
<p style="text-align: center">　　归此诸趣斯等黎民睹见因缘</p>
<p style="text-align: center">　　若干之趣今现严净贤明不肖</p>
<p style="text-align: center">　　中间品类吾于此住皆遥见之</p>
<p style="text-align: center">　　又睹诸佛而师子吼演说经典</p>
<p style="text-align: center">　　开阐法门消除众生无数之秽</p>
<p style="text-align: center">　　歌颂圣教出柔软音其响深妙</p>
<p style="text-align: center">　　令人欣踊各各自舍境界所有</p>
<p style="text-align: center">　　讲说譬喻亿载报应分别敷演</p>
<p style="text-align: center">　　于此<a>佛法</a>一切众生所造苦患</p>
<p style="text-align: center">　　以无巧便治老病死犹斯等类</p>
<p style="text-align: center">　　说寂灭度比丘当知贫剧恼困</p>
<p style="text-align: center">　　众人则处安雅快乐积累功德</p>
<p style="text-align: center">　　乃见圣尊又得逮至缘一觉乘</p>
<p style="text-align: center">　　一切令入于此道业见佛殊异</p>
<p style="text-align: center">　　诸所经籍或有志求无上之慧</p>
<p style="text-align: center">　　一切世间见若干形斯等众类</p>
<p style="text-align: center">　　歌咏佛德仁者溥首彼所言说</p>
<p style="text-align: center">　　我立住此今悉见闻及余无数</p>
<p style="text-align: center">　　诸亿千众在此游居吾悉睹眄</p>
<p style="text-align: center">　　又见佛土不可计数诸菩萨等</p>
<p style="text-align: center">　　如江河沙亿百千数而不减少</p>
<p style="text-align: center">　　建志精进兴发道意或有放舍</p>
<p style="text-align: center">　　诸所财业而行布施金银珍宝</p>
<p style="text-align: center">　　明月真珠车渠马脑奴婢车乘</p>
<p style="text-align: center">　　床卧机榻诸所珍异环佩璎珞</p>
<p style="text-align: center">　　于是具足皆用惠赐悉以劝助</p>
<p style="text-align: center">　　上尊佛道今我等类闻斯音声</p>
<p style="text-align: center">　　安住所叹正觉大乘游于三界</p>
<p style="text-align: center">　　而无所猗其人速逮得获斯愿</p>
<p style="text-align: center">　　或以诸乘则而施与诸华伎乐</p>
<p style="text-align: center">　　栏楯庄严箫成鼓吹音节所娱</p>
<p style="text-align: center">　　四事如应惠与奉授以此布施</p>
<p style="text-align: center">　　心不吝惜妻妾子孙所重辇舆</p>
<p style="text-align: center">　　或虑非常手足与人志不矜爱</p>
<p style="text-align: center">　　皆用惠施欲以慕求此尊佛道</p>
<p style="text-align: center">　　复有舍身给诸所有头眼支体</p>
<p style="text-align: center">　　无所遗爱所以布施用成佛道</p>
<p style="text-align: center">　　志愿逮获如来圣慧溥首童真</p>
<p style="text-align: center">　　吾瞻国王与眷属俱而出游立</p>
<p style="text-align: center">　　中宫后妃婇女贵人族姓娱乐</p>
<p style="text-align: center">　　俱<a>礼佛</a>身众庶朋党悉诣导师</p>
<p style="text-align: center">　　而于法王启问经典则除俗服</p>
<p style="text-align: center">　　下其须发而被<a>袈裟</a>以为法式</p>
<p style="text-align: center">　　我睹若干诸菩萨众比丘知友</p>
<p style="text-align: center">　　顿止山岩独处闲居解畅空无</p>
<p style="text-align: center">　　或有受经而读诵赞吾复瞻见</p>
<p style="text-align: center">　　开士之党英雄俦疋出入山谷</p>
<p style="text-align: center">　　专精思惟历察众相分别讲说</p>
<p style="text-align: center">　　演诸佛乘捐弃爱欲永使无余</p>
<p style="text-align: center">　　常自纂修悕仰正行安住诸子</p>
<p style="text-align: center">　　不离闲居则便逮得成五<a>神通</a></p>
<p style="text-align: center">　　高妙之士志平等句向诸导师</p>
<p style="text-align: center">　　恭敬叉手心怀踊跃歌咏佛德</p>
<p style="text-align: center">　　以数千偈叹人中王睹无所畏</p>
<p style="text-align: center">　　志踊调和晓了分别出家之业</p>
<p style="text-align: center">　　咨禀经典于两足尊所闻频数</p>
<p style="text-align: center">　　寻即执玩安住众子先自修已</p>
<p style="text-align: center">　　我又遥见诸佛孙息为无数亿</p>
<p style="text-align: center">　　人民讲法而现报应兆载难计</p>
<p style="text-align: center">　　志怀欣喜自归<a>正法</a>劝助开化</p>
<p style="text-align: center">　　无数菩萨降伏众魔秉势官属</p>
<p style="text-align: center">　　而雷击扣于此法鼓善逝典诰</p>
<p style="text-align: center">　　我又览历诸<a>天人</a>神所共宗奉</p>
<p style="text-align: center">　　安住诸子不以奇雅益用寂然</p>
<p style="text-align: center">　　履行定隐无所猗着犹如师子</p>
<p style="text-align: center">　　开化度众令发道意众生在居</p>
<p style="text-align: center">　　手执所供心怀悦豫佥然俱诣</p>
<p style="text-align: center">　　又诸佛子立于精进弃捐欲尘</p>
<p style="text-align: center">　　常得自在建志经行游诸树间</p>
<p style="text-align: center">　　心愿勤修根求佛道而护身口</p>
<p style="text-align: center">　　常行清净禁戒安隐不畏生死</p>
<p style="text-align: center">　　于彼秉心具足诸行以斯禁戒</p>
<p style="text-align: center">　　寤诸不觉最胜之子据忍辱力</p>
<p style="text-align: center">　　为诸贡高卑下谦顺轻毁骂詈</p>
<p style="text-align: center">　　若挝捶者其求佛道默然不校</p>
<p style="text-align: center">　　吾或复观菩萨之众一切弃离</p>
<p style="text-align: center">　　调戏伎乐与诸力势亲友等俱</p>
<p style="text-align: center">　　其心坚固平如<a>虚空</a>蠲除诸秽</p>
<p style="text-align: center">　　愦乱之意建立一心消灭隐盖</p>
<p style="text-align: center">　　禅思思惟亿百千岁布施立意</p>
<p style="text-align: center">　　求尊佛道或自割损多所惠润</p>
<p style="text-align: center">　　刈除贪嫉闲不怀懅饮食供具</p>
<p style="text-align: center">　　所当得者及无数人诸病医药</p>
<p style="text-align: center">　　又复施与衣被服饰檀已济裸</p>
<p style="text-align: center">　　无所藏积与营从俱面见最胜</p>
<p style="text-align: center">　　在上化立亿百千供所造珍宝</p>
<p style="text-align: center">　　及栴<a>檀香</a>多有床座明珠诸藏</p>
<p style="text-align: center">　　现在目前奉上安住其宝之价</p>
<p style="text-align: center">　　直亿百千所睹园观树叶华实</p>
<p style="text-align: center">　　具足鲜净悦可人意夙夜修行</p>
<p style="text-align: center">　　兼加进献上人正士诸声闻等</p>
<p style="text-align: center">　　所可慧益品列如斯杂种若干</p>
<p style="text-align: center">　　<a>欢喜</a>济乏深自欣庆而建道行</p>
<p style="text-align: center">　　以此所施愿求尊觉或有得人</p>
<p style="text-align: center">　　寂然法谊察诸报应众亿兆载</p>
<p style="text-align: center">　　发起民庶使其悔过令舍亿宝</p>
<p style="text-align: center">　　志愿佛道晓了观察不秘吝法</p>
<p style="text-align: center">　　灭除三事寂等如空安住之子</p>
<p style="text-align: center">　　悉无所著斯等智慧求尊佛道</p>
<p style="text-align: center">　　溥柔软音吾复睹见诸灭度佛</p>
<p style="text-align: center">　　安住开化诸所现在大菩萨众</p>
<p style="text-align: center">　　咸共奉敬最胜<a>舍利</a>吾觐佛庙</p>
<p style="text-align: center">　　亿千之数凡难限计如江河沙</p>
<p style="text-align: center">　　在于亿土常见尊戴诸所化现</p>
<p style="text-align: center">　　最胜由已七宝自然清净而现</p>
<p style="text-align: center">　　具足里数二十五万诸盖幢幡</p>
<p style="text-align: center">　　各有数千广长周匝各二千里</p>
<p style="text-align: center">　　其盖妙好殊异严净所在众香</p>
<p style="text-align: center">　　珍宝自然诸果芬馥伎乐和雅</p>
<p style="text-align: center">　　鬼神罗刹肃恭人尊安住诸子</p>
<p style="text-align: center">　　所兴感动以用供养舍利若斯</p>
<p style="text-align: center">　　今此佛庙昱铄璨丽普布香华</p>
<p style="text-align: center">　　如昼度树于斯人众无数亿千</p>
<p style="text-align: center">　　悉遥睹见炜晔斑斓衣毛为竖</p>
<p style="text-align: center">　　眷属驰造欲见最胜显发光明</p>
<p style="text-align: center">　　人中之上演大光耀妙哉明哲</p>
<p style="text-align: center">　　离垢无漏乃能阐现如斯弘晖</p>
<p style="text-align: center">　　示诸佛土无央数千见此瑞应</p>
<p style="text-align: center">　　得未曾有如是畴类诸大变化</p>
<p style="text-align: center">　　唯愿溥首具说斯谊吾今钦羡</p>
<p style="text-align: center">　　及诸佛子于四部众心怀悦豫</p>
<p style="text-align: center">　　渴仰仁者兼见瞻察今日安住</p>
<p style="text-align: center">　　何所因由奋大光明而从口出</p>
<p style="text-align: center">　　解散狐疑劝发欣跃何故佛现</p>
<p style="text-align: center">　　无极大光如斯所变当有所感</p>
<p style="text-align: center">　　安住之子愿用时说大圣所成</p>
<p style="text-align: center">　　此微妙法在于道场正士敷演</p>
<p style="text-align: center">　　世雄导师所由方面愿为分别</p>
<p style="text-align: center">　　此诸菩萨欲见佛土无央数千</p>
<p style="text-align: center">　　群生伦品众宝严净诸佛自现</p>
<p style="text-align: center">　　无量明目凡新学者得无犹豫</p>
<p style="text-align: center">　　诸最胜子普共启问悦诸人民</p>
<p style="text-align: center">　　天神罗刹四部之众一切戴仰</p>
<p style="text-align: center">　　今者溥首惟具分别		
		<p class="box marginT">
<a></a> <span></span> <a></a> <a></a> <a></a> <a></a> <a></a> <a></a> <a>8</a> <a>9</a> <a class="a"></a>		

	
	

		<br>
			</p>
<p>　　于是溥首告慈氏。诸大士众会者族姓子女。吾心惟忖。今者如来。当敷大法演无极典。散大法雨击大法鼓。吹大法螺讲无量法。又自追忆。乃从过去诸佛世尊见斯像瑞。彼如来等所放光明亦复若兹。犹斯识察知讲大法。诸如来至真等正觉。欲令众生听无极典故现斯应。所以者何。世尊欲令群生洗除俗秽闻服佛法。现弘大变光明神化。又念往故无央数劫不可思议无能度量时。有如来。号日月灯明至真等正觉明行成为善逝世间解无上士道法御天人师为佛世尊。演说经典。初语亦善中语亦善竟语亦善。分别其谊微妙具足。究竟清净修梵行。为声闻乘讲陈圣谛。则令众庶度生老死忧恼众患入近无为。为诸菩萨大士之众。显扬部分分别<a>六度</a>无极无上正真。又族姓子。其日月灯明如来灭度之后。次复有佛。亦号日月灯明。灭度之后。次复有佛。亦号日月灯明。灭度之后。复次有佛。亦号日月灯明。如是等伦八十如来。皆同一号日月灯明。胄绍一姓。若斯之比二万如来。佛语莫能胜。彼二万如来最前兴者。号日月灯明。最后起者。故复名曰日月灯明如来至真等正觉。其佛说经。初语中语竟语皆善。分别其谊微妙具足净修梵行。为诸声闻讲说<a>四谛</a><a>十二因缘</a>。生老病死愁戚诸患。皆令灭度究竟无为。为诸菩萨讲六度无极。使逮无上正真道至诸通慧。其日月灯明如来未出家时有八子。一名有志。二曰善意。三曰加劝。四曰宝志。五曰持意。六曰除慢。七曰响意。八曰法意。是八太子则如来子神足弘普。时一一子各各典主四域天下。其土丰殖治以正法无所侵枉。而见世尊弃国<a>修道</a>逮最正觉适闻得佛。寻皆离俗不顾重位。诣世尊所悉为<a>沙门</a>。皆志无上正真之道。尽为法师常修梵行。于无央数百千诸佛殖众德本。又曰。阿逸。时日月灯明。劝发菩萨护诸佛法。而为众会讲演大颂方等正经。时彼世尊于座寂然。以无量颂三昧正受即不复现。无身无意都不可得心无所立。世尊适三昧已。天雨意华大意华柔软音华大软音华。而散佛上及于大会四部之众。应时其地六反震动。国中人民各取天华复散佛上。四部<a>弟子</a>诸天世人愕然疑怪。其佛三昧未久威神德本面出一光其光。普照东方万八千佛土。靡不周遍。诸佛国土所可造作悉自然现。亦如今日诸佛土现。彼时世尊与二十亿诸菩萨俱。于众会中讲说经法。诸菩萨大士睹大光明普照世间。而其佛世有菩萨。名曰超光。侍者十八人。有一菩萨而独劳懈。名曰名闻。佛三昧正受。从三昧起为超光菩萨讲正法华方等之业。诸菩萨行皆说佛法。一处安坐具足六十劫说斯经典。众会亦然。身不倾动心无因缘。又彼世尊六十中劫。因为诸会<a>说法</a>。听者一无疲厌心不劳扰。日月灯明六十劫中。为诸菩萨讲演法华方等正经。便自说言。当般泥洹。告天世人诸梵魔众沙门梵志阿须伦鬼神诸比丘等。察于其时。如来夜半至无余界当般泥洹。授其菩萨首藏之决。告诸比丘。吾灭度后首藏开士。当逮无上正真道成最正觉。号离垢体如来至真等正觉。佛授决已。寻于夜半而取灭度。彼世尊子等类八人。皆归超光菩萨大士而顺教敕。咸志无上正真之道。见无央数亿载诸佛。供养奉侍悉逮正觉。最后兴者号曰<a>法事</a>。十八人中有一菩萨。于利无节殷勤求供。尊己贪秽多于三病。分别句谊中而忽忘。便得于闲不复懅务。时族姓子得名闻定。以斯德本从不可计亿百千佛。求愿得见悉奉众圣。溥首谓莫能胜。欲知尔时比丘法师号超光者。则吾是也。其名闻菩萨大士而<a>懈怠</a>者。则莫能胜是。是故当知。见此世尊所见瑞应放其光明。吾观察之。今日大圣当为我等讲正法华方等典籍。于是溥首菩萨。欲重现谊说此颂曰</p>
<p style="text-align: center">　　吾自忆念往古过去不可思议</p>
<p style="text-align: center">　　无央数劫最胜造谊智慧无上</p>
<p style="text-align: center">　　其号名曰日月灯明彼讲说法</p>
<p style="text-align: center">　　圣达无极开化众生不可计忆</p>
<p style="text-align: center">　　劝助发起无数菩萨不可思议</p>
<p style="text-align: center">　　亿百千人于时如来尊者诸子</p>
<p style="text-align: center">　　皆为幼童见佛导师则从所尊</p>
<p style="text-align: center">　　悉作沙门弃捐爱欲一切所有</p>
<p style="text-align: center">　　导利世者为讲说法所演经典</p>
<p style="text-align: center">　　名无量颂而号最上厥谊如此</p>
<p style="text-align: center">　　开化黎庶亿千之数大圣适说</p>
<p style="text-align: center">　　斯经典已能仁至尊处于法床</p>
<p style="text-align: center">　　加趺而坐寻有瑞应三昧正受</p>
<p style="text-align: center">　　名无量颂于时即雨大意音华</p>
<p style="text-align: center">　　又现电【火*佥】大雷音声诸天鬼神</p>
<p style="text-align: center">　　住于虚空一心奉敬人中之尊</p>
<p style="text-align: center">　　寻则感动诸佛国土从其眉间</p>
<p style="text-align: center">　　显出妙【火*佥】放斯光明无量难限</p>
<p style="text-align: center">　　不可计人怪未曾有其明遍照</p>
<p style="text-align: center">　　东方佛土周万八千亿数世界</p>
<p style="text-align: center">　　常以应时多所分别示于众生</p>
<p style="text-align: center">　　终始根原或有佛土立诸宝盖</p>
<p style="text-align: center">　　光如琉璃及若水精以导师光</p>
<p style="text-align: center">　　威神之曜现若干种瑰异雅丽</p>
<p style="text-align: center">　　诸天人民并鬼神龙揵沓惒等</p>
<p style="text-align: center">　　惊喜希有其有专精奉事安住</p>
<p style="text-align: center">　　彼诸世界皆自然现又见诸佛</p>
<p style="text-align: center">　　各各自由端正姝妙紫磨金色</p>
<p style="text-align: center">　　如琉璃中而有众宝在于会中</p>
<p style="text-align: center">　　为雨法教其诸声闻不可称计</p>
<p style="text-align: center">　　嗟叹无量安住弟子一切导师</p>
<p style="text-align: center">　　一一世界又光明曜皆悉巍巍</p>
<p style="text-align: center">　　常行精进戒无所犯忍辱之力</p>
<p style="text-align: center">　　犹明月珠世尊诸子现无央数</p>
<p style="text-align: center">　　游于间居山林旷野一切<a>禅定</a></p>
<p style="text-align: center">　　不起因缘若有加害不兴嗔恨</p>
<p style="text-align: center">　　诸菩萨众如恒沙数安住光明</p>
<p style="text-align: center">　　感动若斯心念无常不为放逸</p>
<p style="text-align: center">　　忍辱乐禅不舍一心有安住子</p>
<p style="text-align: center">　　普悉来现自伏其志慕尊佛道</p>
<p style="text-align: center">　　立审谛住其心寂然各以缘便</p>
<p style="text-align: center">　　多所开化无数佛界广说经法</p>
<p style="text-align: center">　　世尊所为感应如此又睹大圣</p>
<p style="text-align: center">　　犹如船师所出光明蔽日月晖</p>
<p style="text-align: center">　　一切众生所立欢喜各各问言</p>
<p style="text-align: center">　　此何感变天人所奉从三昧起</p>
<p style="text-align: center">　　未久之顷导师便坐其菩萨者</p>
<p style="text-align: center">　　名曰超光而作法师佛为解说</p>
<p style="text-align: center">　　世间之眼蠲除众趣唯安悦我</p>
<p style="text-align: center">　　示诸种大为我分别于斯经法</p>
<p style="text-align: center">　　吾愍众生以是<a>教化</a>建立劝助</p>
<p style="text-align: center">　　诸菩萨众闻<a>佛教</a>诏欣然嗟叹</p>
<p style="text-align: center">　　于时世尊说大经法所演具足</p>
<p style="text-align: center">　　六十中劫于一床上结加趺坐</p>
<p style="text-align: center">　　导师化世说殊特教彼诸佛等</p>
<p style="text-align: center">　　皆已灭度其法师者超光仁人</p>
<p style="text-align: center">　　最胜所演讲说经典无央数人</p>
<p style="text-align: center">　　皆悉欢喜惟愿大圣分别解之</p>
<p style="text-align: center">　　在诸天上及与世间讲说经典</p>
<p style="text-align: center">　　自然之谊显示众庶此正法华</p>
<p style="text-align: center">　　告诸比丘吾已时到当于夜半</p>
<p style="text-align: center">　　而取灭度修无放逸坚固其心</p>
<p style="text-align: center">　　吾已解说诸经法教大圣神通</p>
<p style="text-align: center">　　难得值遇于无央数亿那术劫</p>
<p style="text-align: center">　　常当供养无量佛子忧恼诸患</p>
<p style="text-align: center">　　甚亦苦剧时闻世尊所现章句</p>
<p style="text-align: center">　　观于无为采习言教值睹人尊</p>
<p style="text-align: center">　　所见安慰会无数人不可思忆</p>
<p style="text-align: center">　　比丘莫惧吾当泥曰我去然后</p>
<p style="text-align: center">　　已不复现第二菩萨号曰首藏</p>
<p style="text-align: center">　　无有诸漏无所不入当究竟逮</p>
<p style="text-align: center">　　尊上佛道所号名曰离垢之体</p>
<p style="text-align: center">　　即寻于此夜半之时便取灭度</p>
<p style="text-align: center">　　尽执光耀其<a>佛舍利</a>而广分布</p>
<p style="text-align: center">　　即起塔庙无量亿载诸比丘等</p>
<p style="text-align: center">　　及比丘尼志悉慕求上尊佛道</p>
<p style="text-align: center">　　不可称限如江河沙常修精进</p>
<p style="text-align: center">　　尊安住教尔时比丘为法师者</p>
<p style="text-align: center">　　超光大人执持经典一坐之顷</p>
<p style="text-align: center">　　演说尊法则具足满八十中劫</p>
<p style="text-align: center">　　彼时侍从有十八人教化度之</p>
<p style="text-align: center">　　皆蒙安隐此等值见无数亿佛</p>
<p style="text-align: center">　　至心供养诸大圣尊常尊奉教</p>
<p style="text-align: center">　　柔顺之法于诸世界皆各成佛</p>
<p style="text-align: center">　　尊得自在受持无量各各授决</p>
<p style="text-align: center">　　使逮正觉于时诸佛皆悉究竟</p>
<p style="text-align: center">　　定光世尊最后得佛大仙日月</p>
<p style="text-align: center">　　开化圣众导师所化巨亿百千</p>
<p style="text-align: center">　　安住所兴诸大威化法师超光</p>
<p style="text-align: center">　　则吾身是尔时侍从志懈怠者</p>
<p style="text-align: center">　　求索利养亲属交友志所愿求</p>
<p style="text-align: center">　　但慕名闻周旋行来诣诸族姓</p>
<p style="text-align: center">　　舍置所学不讽诵读彼时不肯</p>
<p style="text-align: center">　　分别而说以故其人唐载此名</p>
<p style="text-align: center">　　于佛法教欲使称誉其人由此</p>
<p style="text-align: center">　　所造德本在住世尊而有瑕疵</p>
<p style="text-align: center">　　值见诸佛亿千之数积累功德</p>
<p style="text-align: center">　　广普大圣专修正行得最顺忍</p>
<p style="text-align: center">　　又睹世尊于斯能行然于将来</p>
<p style="text-align: center">　　最后世时当得无上尊佛正道</p>
<p style="text-align: center">　　成至世尊号曰慈氏教化众生</p>
<p style="text-align: center">　　无数亿千逮得勇猛所在自由</p>
<p style="text-align: center">　　安住灭度仁顺其教于彼世时</p>
<p style="text-align: center">　　比像如是我身尔时则为法师</p>
<p style="text-align: center">　　是以之故行哀如此过世睹见</p>
<p style="text-align: center">　　如是之类安住之仁变动若兹</p>
<p style="text-align: center">　　本第一察如斯瑞应彼时世尊</p>
<p style="text-align: center">　　无量明目诸释中王现第一谊</p>
<p style="text-align: center">　　今者欲说正法华典吾过世时</p>
<p style="text-align: center">　　所闻道业今日变化而得具足</p>
<p style="text-align: center">　　诸导师尊行权方便大释师子</p>
<p style="text-align: center">　　建立兴发讲说经法自然之教</p>
<p style="text-align: center">　　诸怀道意悉叉手归导利世者</p>
<p style="text-align: center">　　今者分别当雨法雨柔软法教</p>
<p style="text-align: center">　　普润饱满履道意者其有诸天</p>
<p style="text-align: center">　　入于无为志怀狐疑而有犹豫</p>
<p style="text-align: center">　　若有菩萨求斯道意今当蠲除</p>
<p style="text-align: center">　　吾我之想		
		<p class="box marginT">
<a></a> <a></a> <span></span> <a></a> <a></a> <a></a> <a></a> <a></a> <a>8</a> <a>9</a> <a class="a"></a>		

	
	

		<br>
			</p>
<h>正<a>法华经</a>善权品第二</h>
<p>　　于是世尊从三昧觉。告贤者舍利弗。佛道甚深。如来至真等正觉。所入之慧难晓难了不可及知。虽声闻缘觉。从本亿载所事归命。无央数劫造立德本。奉遵佛法殷勤劳苦精进修行。尚不能了道品之化。又舍利弗。如来观察人所缘起。善权方便随谊顺导。猗靡现慧各为分别。而散法谊用度群生。以大智慧力无所畏。一心脱门三昧正受。不可限量。所说经典不可及逮。而如来尊较略说耳。大圣所说得未曾有巍巍难量。如来皆了诸法所由。从何所来诸法自然。分别法貌众相根本知法自然。于时世尊欲重解谊。更说颂曰</p>
<p style="text-align: center">　　世雄不可量诸天世间人</p>
<p style="text-align: center">　　一切众生类焉能知导师</p>
<p style="text-align: center">　　离垢解脱门寂然无所畏</p>
<p style="text-align: center">　　如诸佛法貌莫有逮及者</p>
<p style="text-align: center">　　本从亿诸佛依因而造行</p>
<p style="text-align: center">　　入于深妙谊所现不可及</p>
<p style="text-align: center">　　于无央数劫而<a>学佛</a>道业</p>
<p style="text-align: center">　　果应至道场犹如行慈慜</p>
<p style="text-align: center">　　使我获斯慧如十方诸佛</p>
<p style="text-align: center">　　诸相普具足众好亦如是</p>
<p style="text-align: center">　　其身不可见亦无有言说</p>
<p style="text-align: center">　　察诸群黎类世间无与等</p>
<p style="text-align: center">　　若说经法时有能分别解</p>
<p style="text-align: center">　　其惟有菩萨常履怀信乐</p>
<p style="text-align: center">　　假使诸<a>佛弟子</a>之众所作已办</p>
<p style="text-align: center">　　如安住教尽除疾病执御其心</p>
<p style="text-align: center">　　不能达彼若干种慧设令于斯</p>
<p style="text-align: center">　　佛之境界皆以七宝充满其中</p>
<p style="text-align: center">　　以献安住神明至尊欲解此慧</p>
<p style="text-align: center">　　终无能了正使十方诸佛刹土</p>
<p style="text-align: center">　　诸明哲者悉满其中及吾现在</p>
<p style="text-align: center">　　诸声闻众一切具足亦复如是</p>
<p style="text-align: center">　　一时普会共思惟之计安住慧</p>
<p style="text-align: center">　　无能及知佛之智慧无量若斯</p>
<p style="text-align: center">　　欲知其限莫能逮者诸缘一觉</p>
<p style="text-align: center">　　无有众漏诸根通达总摄其心</p>
<p style="text-align: center">　　假使十方悉满中人譬如<a>甘蔗</a></p>
<p style="text-align: center">　　若竹芦苇悉俱合会而共思惟</p>
<p style="text-align: center">　　欲察知佛所说解法于亿那术</p>
<p style="text-align: center">　　劫载计念未曾能知及法利谊</p>
<p style="text-align: center">　　新学发意诸菩萨等假使供养</p>
<p style="text-align: center">　　无数亿佛讲说经法分别其谊</p>
<p style="text-align: center">　　复令是等周满十方其数譬如</p>
<p style="text-align: center">　　稻麻<a>丛林</a>在诸世界滋茂不损</p>
<p style="text-align: center">　　悉俱合会而共思惟世尊所明</p>
<p style="text-align: center">　　睹诸法本不可思议无数亿劫</p>
<p style="text-align: center">　　如江河沙不可限量心无变异</p>
<p style="text-align: center">　　超越智慧欲得知者非其境界</p>
<p style="text-align: center">　　无数菩萨皆不退转无崖底劫</p>
<p style="text-align: center">　　如恒边沙一心专精悉共思惟</p>
<p style="text-align: center">　　此之等类亦不堪任诸佛圣明</p>
<p style="text-align: center">　　不可及逮一切漏尽非心所念</p>
<p style="text-align: center">　　独佛世尊能解了知分别十方</p>
<p style="text-align: center">　　诸佛世界告舍利弗安住所说</p>
<p style="text-align: center">　　唯佛具足解达知彼最胜导利</p>
<p style="text-align: center">　　悉畅了识说无上谊以来久远</p>
<p style="text-align: center">　　佛今日告诸声闻众缘觉之乘</p>
<p style="text-align: center">　　如所立处舍置已逝入泥曰者</p>
<p style="text-align: center">　　所可开化各各得度佛有尊法</p>
<p style="text-align: center">　　善权方便犹以讲说法化世间</p>
<p style="text-align: center">　　常如独步多所度脱以斯示现</p>
<p style="text-align: center">　　<a>真谛</a>经法</p>
<p>　　尔时大众会中。一切声闻阿<a>罗汉</a>等。诸漏已尽知本际党。千二百众及弟子。学比丘比丘尼清信士清信女诸声闻乘。各各兴心念。世尊何故。殷勤咨嗟善权方便。宣畅如来深妙经业。致最正觉慧不可及。声闻缘觉莫能知者。如今世尊乃演斯教。于是佛法无逮泥洹。虽说此经。吾等不解谊之所趣。贤者舍利弗。见四部众心怀犹豫。欲为发问决其疑网。冀并被蒙。前白佛言。唯然世尊。今日如来何故独宣善权方便。以深妙法逮最正觉。<a>道德</a>巍巍不可称限。时舍利弗以偈颂曰</p>
<p style="text-align: center">　　乐慧圣大尊久宣如是教</p>
<p style="text-align: center">　　力脱门禅定所奉无央数</p>
<p style="text-align: center">　　赞扬佛道场无敢发问者</p>
<p style="text-align: center">　　独咨嗟真法无能启微妙</p>
<p style="text-align: center">　　显现大圣法自叹誉其行</p>
<p style="text-align: center">　　智慧不可限欲分别深法</p>
<p style="text-align: center">　　今鄙等怀疑说道诸漏尽</p>
<p style="text-align: center">　　其求无为者皆闻佛所赞</p>
<p style="text-align: center">　　其求缘觉者比丘比丘尼</p>
<p style="text-align: center">　　诸天龙鬼神揵沓摩休勒</p>
<p style="text-align: center">　　及余诸等类心各怀犹豫</p>
<p style="text-align: center">　　请问两足尊大德愿解说</p>
<p style="text-align: center">　　一切诸声闻安住所教化</p>
<p style="text-align: center">　　大圣见叹誉我独度无极</p>
<p style="text-align: center">　　鄙意在沉吟不能自决了</p>
<p style="text-align: center">　　究竟至泥洹今复闻此说</p>
<p style="text-align: center">　　唯愿演分别雷震音现说</p>
<p style="text-align: center">　　如今所发教犹若师子吼</p>
<p style="text-align: center">　　最胜诸子等归命皆叉手</p>
<p style="text-align: center">　　欲闻正是时愿为分别说</p>
<p style="text-align: center">　　诸天龙众鬼神真陀无数百千</p>
<p style="text-align: center">　　如江河沙而悉佥曰供养世尊</p>
<p style="text-align: center">　　咸欲发问于尊佛道国主帝王</p>
<p style="text-align: center">　　转轮圣王悉共同心亿百千姟</p>
<p style="text-align: center">　　一切恭敬叉手而立德何因盛</p>
<p style="text-align: center">　　众行具足</p>
<p>　　尔时世尊。告舍利弗。且止且止用问此谊。所以者何。诸天世人闻斯说者。悉当恐怖。时舍利弗。复重启曰。唯愿大圣。如是谊者加哀说之。所以者何。于此众会有无央数亿百千载蚑行喘息蜎蜚蠕动群生之类。曾见过佛知殖众德。闻佛所说。悉当信乐受持奉行。时舍利弗以偈颂曰</p>
<p style="text-align: center">　　愿人中王哀恣意说此出家者</p>
<p style="text-align: center">　　众庶亿千恭肃安住钦信慧谊</p>
<p style="text-align: center">　　斯之等类必皆欣乐</p>
<p>　　于时世尊。叹舍利弗。如是至三。告曰勿重。诸天世人悉怀慢恣。比丘比丘尼坠大艰难。世尊以偈告舍利弗</p>
<p style="text-align: center">　　且止且止用此为问斯慧微妙</p>
<p style="text-align: center">　　众所不了假使吾说易得之谊</p>
<p style="text-align: center">　　愚痴闇塞至怀慢恣		
		<p class="box marginT">
<a></a> <a></a> <a></a> <span></span> <a></a> <a></a> <a></a> <a></a> <a>8</a> <a>9</a> <a class="a"></a>		

	
	

		<br>
			</p>
<p>　　贤者舍利弗复白佛言。唯愿大圣以时哀说。无央数众。昔过世时曾受佛教。以故今者思闻圣音。闻者则信多所安隐。冀不疑慢。时舍利弗以偈颂曰</p>
<p style="text-align: center">　　我佛长子今故启劝愿两足尊</p>
<p style="text-align: center">　　哀为解说今有众生无数亿千</p>
<p style="text-align: center">　　悉当信乐圣尊所诏会致本德</p>
<p style="text-align: center">　　决诸疑网往古长夜曾被训诲</p>
<p style="text-align: center">　　是等叉手恭肃侧立必当钦乐</p>
<p style="text-align: center">　　于斯法谊我之等类千二百人</p>
<p style="text-align: center">　　及余众党求尊佛道假令见闻</p>
<p style="text-align: center">　　安住言教寻当欢喜兴发大意</p>
<p>　　于时世尊见舍利弗三反劝助。而告之曰。尔今殷勤所启至三。安得不说。谛听谛听善思念之。吾当解说。世尊适发此言。比丘比丘尼清信士清信女五千人等。至怀甚慢。即从坐起稽首佛足舍众而退。所以者何。慢无巧便。未得想得未成谓成。收屏盖藏衣服卧具摩何而去。世尊默然亦不制止。又舍利弗。众会辟易有窃去者。离广大谊声味所拘。又舍利弗。斯甚慢者退亦佳矣。如来云何说此法乎。譬灵瑞华时时可见。佛叹斯法久久希有。尔等当信如来诚谛所说深经。谊甚微妙言辄无虚。若干音声现诸章句。各各殊别人所不念。本所未思如来悉知。所以者何。正觉所兴世嗟叹一事为大示现皆出一原。以用众生望想果应劝助此类出现于世。黎元望想希求佛慧出现于世。蒸庶望想如来宝决出现于世。以如来慧觉群生想出现于世。示寤民庶八正由路使除望想出现于世。以故当知。正觉所兴悉为一谊。以无极慧而造大业。犹一空慧。以无盖哀兴出于世。如佛所行。所化利谊亦复如是。而为说法。教诸菩萨现真谛慧。以佛圣明而分别之。转使增进唯大觉乘。无有二乘况三乘乎。十方世界诸佛世尊。去来现在亦复如是。以权方便若干种教。各各异音开化一切。而为说法皆兴大乘。佛正觉乘诸通慧乘。又舍利弗。斯众生等悉更供养诸过去佛。亦曾闻法。随其本行获示现谊。吾见群生本行不同。佛观其心所乐若干。善权方便造立报应。而讲法谊。皆为平等正觉大乘。至诸通慧道德一定。无有二也。十方世界等无差特。安得三乘。又舍利弗。设如来说众生瑕秽一劫不竟。今吾兴出于五浊世。一曰尘劳。二曰凶暴。三曰邪见。四曰<a>寿命</a>短。五曰劫秽浊。为此之党本德浅薄悭贪多垢故。以善权现三乘教。劝化声闻及缘觉者。若说佛乘终不听受不入不解。无谓如来法有声闻及缘觉道深远诸难。若比丘比丘尼。已得罗汉自已达足。而不肯受无上正真道教。定为诽谤于佛乘矣。虽有是意佛平等训。然后至于般泥洹时。诸甚慢者乃知之耳。所以者何。又诸比丘为罗汉者。无所志求诸漏已尽。闻斯经典而不信乐。若灭度时。如来面现诸声闻前大圣灭度不以斯行。令受持说方等颂经。寻于异佛至真等正觉决其狐疑。然后于彼乃当笃信。如来言诚正有一乘。无有二也。世尊颂曰</p>
<p style="text-align: center">　　比丘比丘尼心怀甚慢恣</p>
<p style="text-align: center">　　诸清信士女五千人不信</p>
<p style="text-align: center">　　不自见瑕秽奉诫有缺漏</p>
<p style="text-align: center">　　多获倾危事而起愚騃意</p>
<p style="text-align: center">　　反行求杂糅悉无巧方便</p>
<p style="text-align: center">　　诸佛最胜禅缘此得闻法</p>
<p style="text-align: center">　　供养清净慧众会俨然住</p>
<p style="text-align: center">　　一切受恩教逮志立见要</p>
<p style="text-align: center">　　舍利弗听此佛为人中上</p>
<p style="text-align: center">　　谛觉了诸法为说若干教</p>
<p style="text-align: center">　　善权方便亿百千姟随人心行</p>
<p style="text-align: center">　　而为说法罪福之事若干不同</p>
<p style="text-align: center">　　从其宿世各得报应此诸众生</p>
<p style="text-align: center">　　心各各异所造众多缠绵结缚</p>
<p style="text-align: center">　　因缘诸见亿百千姟一切品类</p>
<p style="text-align: center">　　瑕秽如是如来大圣说此经典</p>
<p style="text-align: center">　　所言至诚终无虚欺从始引喻</p>
<p style="text-align: center">　　若干无数如有所说寻为分别</p>
<p style="text-align: center">　　其有不乐正觉明者于无数佛</p>
<p style="text-align: center">　　不造立行愚痴生死甚多苦患</p>
<p style="text-align: center">　　故为斯等现说泥洹大圣所兴</p>
<p style="text-align: center">　　行权方便因劝化之使入佛慧</p>
<p style="text-align: center">　　如佛道教兴显于世吾始未曾</p>
<p style="text-align: center">　　为若等现何故愚冥睹于导师</p>
<p style="text-align: center">　　见自患厌乃为分别今乃得闻</p>
<p style="text-align: center">　　演于平等以故得说佛所决了</p>
<p style="text-align: center">　　于我法教诸新学者佛以圣慧</p>
<p style="text-align: center">　　行权方便所可分别为众生故</p>
<p style="text-align: center">　　欲开化之故示此谊欲知佛道</p>
<p style="text-align: center">　　常调清净仁乐圣典实为要妙</p>
<p style="text-align: center">　　在诸佛所所作已办故为斯类</p>
<p style="text-align: center">　　说方等经志性和顺行能具足</p>
<p style="text-align: center">　　是等勇猛亲近圣教则为彼说</p>
<p style="text-align: center">　　德最弘衍于当来世慈愍哀伤</p>
<p style="text-align: center">　　一切闻之欣然咨嗟我等成佛</p>
<p style="text-align: center">　　亦当如是缘是行故世世端正</p>
<p style="text-align: center">　　而当玩习是方等经其有逮闻</p>
<p style="text-align: center">　　无极圣教斯等乃为佛之弟子</p>
<p style="text-align: center">　　假使得听佛一偈者皆成正觉</p>
<p style="text-align: center">　　终无有疑佛道有一未曾有二</p>
<p style="text-align: center">　　何况一世而当有三除人中上</p>
<p style="text-align: center">　　行权方便以用乘故开化说法</p>
<p style="text-align: center">　　欲得讲说佛之深慧善权方便</p>
<p style="text-align: center">　　导师光明唯有一乘岂宁有二</p>
<p style="text-align: center">　　下劣乘者当求殊特诸佛所觉</p>
<p style="text-align: center">　　常皆如应至尊所在莫敢能当</p>
<p style="text-align: center">　　其力一心若顺脱门皆立众生</p>
<p style="text-align: center">　　于此道教诸佛最胜无有瑕疵</p>
<p style="text-align: center">　　尊无等伦现平等觉如是示以</p>
<p style="text-align: center">　　众生善法世尊因而劝立是乘</p>
<p style="text-align: center">　　所在安和诱进稽首诸境界名</p>
<p style="text-align: center">　　于此当行断除一切诸凶暴法</p>
<p style="text-align: center">　　是故号佛则大勇猛今已造立</p>
<p style="text-align: center">　　若干种相眷属围绕演出法光</p>
<p style="text-align: center">　　无数众生亿百千姟为讲说法</p>
<p style="text-align: center">　　自然之印告舍利弗我见如是</p>
<p style="text-align: center">　　今当奈此群生类何三十二相</p>
<p style="text-align: center">　　颜容殊妙犹得自在无所拘碍</p>
<p style="text-align: center">　　而吾所观若所思念如往古时</p>
<p style="text-align: center">　　有可志愿皆具足成深微妙事</p>
<p style="text-align: center">　　分别讲说等至佛位语舍利弗</p>
<p style="text-align: center">　　佛言至诚以何等事寤觉众生</p>
<p style="text-align: center">　　假使为说不能解了不肯启受</p>
<p style="text-align: center">　　善言至诚即时心念如是之谊</p>
<p style="text-align: center">　　前往古世行不可议今日乃逮</p>
<p style="text-align: center">　　得本所愿已断爱欲除大阴雨</p>
<p style="text-align: center">　　众庶坐欲坠于恶趣安住秽厌</p>
<p style="text-align: center">　　众诸秽垢黑冥之法数数增长</p>
<p style="text-align: center">　　薄德之夫患苦所恼为诸邪见</p>
<p style="text-align: center">　　之所【革*奇】系有此无异不有不无</p>
<p style="text-align: center">　　具足依倚六十二见当住于斯</p>
<p style="text-align: center">　　根着所有势力薄少而怀恐惧</p>
<p style="text-align: center">　　未曾得闻佛之音声恒当堕落</p>
<p style="text-align: center">　　不离三处亿百千生不能解法</p>
<p style="text-align: center">　　佛了善权卓然难及为说勤苦</p>
<p style="text-align: center">　　断其根原众生之类诸见所恼</p>
<p style="text-align: center">　　佛故导示便至泥洹吾所以故</p>
<p style="text-align: center">　　常解灭度令一切法皆至寂然</p>
<p style="text-align: center">　　又复过去诸佛之子当来之世</p>
<p style="text-align: center">　　得成最胜今我如是行权方便</p>
<p style="text-align: center">　　各令休息说三乘教其乘有一</p>
<p style="text-align: center">　　亦不非一大圣世尊故复说一</p>
<p style="text-align: center">　　诸有蒸民兴发沉吟意虑愦乱</p>
<p style="text-align: center">　　狐疑犹豫如来所说终无有异</p>
<p style="text-align: center">　　慧乘有一未曾有二其有往古</p>
<p style="text-align: center">　　世雄导师亿百千佛诸灭度者</p>
<p style="text-align: center">　　或有过去无央数劫计其限量</p>
<p style="text-align: center">　　不可称度谓此一切人中之上</p>
<p style="text-align: center">　　讲说经法无数清净所可作为</p>
<p style="text-align: center">　　报应譬喻行权方便亿百千姟</p>
<p style="text-align: center">　　普为众生示现一乘是故说道</p>
<p style="text-align: center">　　度未度者常为人说平等道慧</p>
<p style="text-align: center">　　开化众庶亿百千姟又复见异</p>
<p style="text-align: center">　　若干大圣为讲分别是大尊法</p>
<p style="text-align: center">　　本性清净乃信解之若在天上</p>
<p style="text-align: center">　　世间亦然其有闻经若听省者</p>
<p style="text-align: center">　　彼诸众生所获安隐常行布施</p>
<p style="text-align: center">　　其戒具足忍辱无乏斯行平等</p>
<p style="text-align: center">　　精进一心修善勇猛于此经典</p>
<p style="text-align: center">　　遵奉智慧或有建立若干种德</p>
<p style="text-align: center">　　斯等皆当成得佛道其有灭度</p>
<p style="text-align: center">　　诸所如来彼时所有一切众生</p>
<p style="text-align: center">　　忍辱调意得至大安斯等皆当</p>
<p style="text-align: center">　　成得佛道假使供养诸佛舍利</p>
<p style="text-align: center">　　大圣最胜及灭度者兴立佛庙</p>
<p style="text-align: center">　　众亿百千黄金白银水精琉璃</p>
<p style="text-align: center">　　若以马瑙造作塔寺车渠异宝</p>
<p style="text-align: center">　　及明月珠若以墼泥立作形像</p>
<p style="text-align: center">　　斯等皆当成得佛道假使以石</p>
<p style="text-align: center">　　用作佛庙或以栴檀若木蜜香</p>
<p style="text-align: center">　　设令塔寺立天尊像材木刻镂</p>
<p style="text-align: center">　　彩画众饰或有奉戒口言至诚</p>
<p style="text-align: center">　　若复竖立最胜庙寺在于居室</p>
<p style="text-align: center">　　讽诵经典处于旷野深谷中立</p>
<p style="text-align: center">　　为数亿人而师子吼现有十方</p>
<p style="text-align: center">　　诸佛庙寺中有舍利童子对舞</p>
<p style="text-align: center">　　斯等皆当成得佛道若为如来</p>
<p style="text-align: center">　　作宝模像三十二相执持殊最</p>
<p style="text-align: center">　　假使复有诵经说谊斯等皆当</p>
<p style="text-align: center">　　成得佛道设为安住兴立彩像</p>
<p style="text-align: center">　　后致七宝觉意道路其光遍照</p>
<p style="text-align: center">　　通彻众行斯等皆当成得佛道</p>
<p style="text-align: center">　　若复以铜刻镂碧玉为大圣尊</p>
<p style="text-align: center">　　立殊特形设以经字载妙素帛</p>
<p style="text-align: center">　　斯等皆当成得佛道若缮坏寺</p>
<p style="text-align: center">　　修立形像功德志性有百福相</p>
<p style="text-align: center">　　出家<a>学法</a>书<a>佛经</a>卷斯等皆当</p>
<p style="text-align: center">　　成得佛道设使各各作奇异行</p>
<p style="text-align: center">　　除弃一切所乐调戏正士童子</p>
<p style="text-align: center">　　聪达解谊而不謿话言不虚诞</p>
<p style="text-align: center">　　悉亦自致为大慈哀一切皆当</p>
<p style="text-align: center">　　逮得佛道即使得度亿千群萌</p>
<p style="text-align: center">　　无数菩萨神通三昧设为是等</p>
<p style="text-align: center">　　安住舍利兴立塔寺彩画形像</p>
<p style="text-align: center">　　涂治垩饰书经着壁供上华香</p>
<p style="text-align: center">　　勋散塔像假令伎乐歌诵佛德</p>
<p style="text-align: center">　　箫成鼓舞节奏哀和赞美嬉笑</p>
<p style="text-align: center">　　又加肃敬以若干事遵修供奉</p>
<p style="text-align: center">　　弹琴箜篌铙镜应弦筝笛吹笙</p>
<p style="text-align: center">　　激发妙音皆以一心不为众吏</p>
<p style="text-align: center">　　缘是悉致寂然悦豫若以挹洒</p>
<p style="text-align: center">　　净扫塔寺用柔软水蜜浆饮施</p>
<p style="text-align: center">　　杂香垩涂理作乐器归命安住</p>
<p style="text-align: center">　　供养最胜以若干物供上舍利</p>
<p style="text-align: center">　　如来灭度少多肃敬假使一反</p>
<p style="text-align: center">　　鼓伎拊弄一切皆当得成佛道</p>
<p style="text-align: center">　　设令得见安住画像执持一华</p>
<p style="text-align: center">　　进上灵模以恭敬意笃信无疑</p>
<p style="text-align: center">　　当稍稍见无数亿佛其有人众		
		<p class="box marginT">
<a></a> <a></a> <a></a> <a></a> <span></span> <a></a> <a></a> <a></a> <a>8</a> <a>9</a> <a class="a"></a>		

	
	

		<br>
			</p>
<p style="text-align: center">　　叉手佛庙具足一反绕旋自归</p>
<p style="text-align: center">　　<a>礼拜</a>大圣嗟叹稽首所行如是</p>
<p style="text-align: center">　　身无垢染当渐渐觐无数亿佛</p>
<p style="text-align: center">　　于诸导师多造利谊假使有持</p>
<p style="text-align: center">　　舍利供养口宣音言南摸佛尊</p>
<p style="text-align: center">　　其乱心者若说此言斯等皆当</p>
<p style="text-align: center">　　逮尊佛道灭度因缘尽除毒火</p>
<p style="text-align: center">　　此等皆当逮成佛道于众会中</p>
<p style="text-align: center">　　建立信者尔时安住当济此伦</p>
<p style="text-align: center">　　假使有人闻此法名斯等皆当</p>
<p style="text-align: center">　　逮成佛道若复当来无数亿佛</p>
<p style="text-align: center">　　不可思议无能限量是等上胜</p>
<p style="text-align: center">　　世雄导师当为讲说善权慧事</p>
<p style="text-align: center">　　是等大人行权方便当得成佛</p>
<p style="text-align: center">　　导世圣雄所以开化亿数众生</p>
<p style="text-align: center">　　禅定智慧以消诸漏得闻此法</p>
<p style="text-align: center">　　未有一人群萌品类岂弘了觉</p>
<p style="text-align: center">　　诸大圣法皆本所愿行佛道时</p>
<p style="text-align: center">　　最后究竟无量法门亿千姟数</p>
<p style="text-align: center">　　当来最胜之所讲说诸如来尊</p>
<p style="text-align: center">　　常宣布法是则得见诸佛正教</p>
<p style="text-align: center">　　诸佛本净常行自然此诸谊者</p>
<p style="text-align: center">　　佛所开化如两足尊乃分别道</p>
<p style="text-align: center">　　故畅斯教一乘之谊诸法定意</p>
<p style="text-align: center">　　志怀律防常处于世演斯赞颂</p>
<p style="text-align: center">　　每同赞说善权方便诸最胜尊</p>
<p style="text-align: center">　　志意弘大其有供养天人所归</p>
<p style="text-align: center">　　今现在佛如江河沙欲利安隐</p>
<p style="text-align: center">　　一切群黎斯等正觉亦说佛尊</p>
<p style="text-align: center">　　所可演说善权方便以若干教</p>
<p style="text-align: center">　　开化令入皆共咨嗟是一乘道</p>
<p style="text-align: center">　　寂然之地无有二上欲知众生</p>
<p style="text-align: center">　　本际之行从其过去志性所猗</p>
<p style="text-align: center">　　料简精进而观本原诸未脱者</p>
<p style="text-align: center">　　为分别说众导师力若干因缘</p>
<p style="text-align: center">　　攀喻引譬而为示现探睹群生</p>
<p style="text-align: center">　　种种所乐若干部音而开化之</p>
<p style="text-align: center">　　今我如是为人中王兴发黎庶</p>
<p style="text-align: center">　　安隐利谊种种音声亿百千姟</p>
<p style="text-align: center">　　故为示现斯佛大道吾所说法</p>
<p style="text-align: center">　　若干种变知诸萌类心所好乐</p>
<p style="text-align: center">　　若干色像寻令悦豫缘其智慧</p>
<p style="text-align: center">　　训以道力吾为法王而遍观见</p>
<p style="text-align: center">　　诸愚冥者离智慧德崩坠生死</p>
<p style="text-align: center">　　坑圹险谷不得解脱来世艰难</p>
<p style="text-align: center">　　爱欲所系驰如流沙诸尘劳垢</p>
<p style="text-align: center">　　今日自在大圣威神觉无所来</p>
<p style="text-align: center">　　诸法未曾致众患苦群萌之类</p>
<p style="text-align: center">　　默在六堑坚住邪见不可动转</p>
<p style="text-align: center">　　在于苦恼处危崄径吾发大哀</p>
<p style="text-align: center">　　愍此愚痴安隐求至处于道场</p>
<p style="text-align: center">　　具足七日坐于草蓐即思惟谊</p>
<p style="text-align: center">　　当何所兴寻时即断彼世慢恣</p>
<p style="text-align: center">　　观察尊树目未曾眴吾又经行</p>
<p style="text-align: center">　　于斯树下因奇特慧得未曾有</p>
<p style="text-align: center">　　众生轮转于大无明于时梵天</p>
<p style="text-align: center">　　则知佛意帝释四天诸护世者</p>
<p style="text-align: center">　　大神妙天及善天子无数亿千</p>
<p style="text-align: center">　　皆共觉知一切叉手俨然恭肃</p>
<p style="text-align: center">　　我时自念当奈之何假令吾叹</p>
<p style="text-align: center">　　佛之道德群黎品类莫肯受化</p>
<p style="text-align: center">　　诸闇冥者便当谤毁适毁此已</p>
<p style="text-align: center">　　趣非法地吾初未曾说奇妙法</p>
<p style="text-align: center">　　常乐余事当何兴立等观往古</p>
<p style="text-align: center">　　诸佛所为彼时圣众行权方便</p>
<p style="text-align: center">　　吾今宁可以此佛道分为三乘</p>
<p style="text-align: center">　　而开化之初成佛时作此思惟</p>
<p style="text-align: center">　　又有十方诸佛世尊其大圣众</p>
<p style="text-align: center">　　悉各自现音赞善哉我等欣豫</p>
<p style="text-align: center">　　快哉能仁世雄导师斯为正法</p>
<p style="text-align: center">　　执御当然乃能思惟善权方便</p>
<p style="text-align: center">　　诸大圣典亦学救世吾等为佛</p>
<p style="text-align: center">　　履上迹时分为三乘而开化之</p>
<p style="text-align: center">　　下劣不肖志怀羸弱观诸佛兴</p>
<p style="text-align: center">　　卒不肯信吾等犹此兴立摄济</p>
<p style="text-align: center">　　以权方便而为示现嗟叹称美</p>
<p style="text-align: center">　　获果之证又复劝助无数菩萨</p>
<p style="text-align: center">　　尔时佛身听诸尊叹寻则解了</p>
<p style="text-align: center">　　诸大圣音弘妙之士心欣悦豫</p>
<p style="text-align: center">　　今大神通分别名色于时余等</p>
<p style="text-align: center">　　当遵其行如诸导师之所言说</p>
<p style="text-align: center">　　我时比丘亦持斯法出生于人</p>
<p style="text-align: center">　　黎庶之间告舍利弗吾听省彼</p>
<p style="text-align: center">　　寻时往诣波罗奈国便即合集</p>
<p style="text-align: center">　　诸比丘众身子欲知佛善权法</p>
<p style="text-align: center">　　大圣应时便转法轮兴发宣畅</p>
<p>　　灭度寂然叹罗汉音</p>
<p style="text-align: center">　　赞誉法声于是歌颂圣众之德</p>
<p style="text-align: center">　　其闻最胜说彼经典一切皆来</p>
<p style="text-align: center">　　归于世尊佥共叉手恭肃而住</p>
<p style="text-align: center">　　善权方便为若干种尔时世尊</p>
<p style="text-align: center">　　复更思惟吾说尊法今正是时</p>
<p style="text-align: center">　　我所以故于世最胜应当讲说</p>
<p style="text-align: center">　　斯尊佛道志怀愚痴起于<a>妄想</a></p>
<p style="text-align: center">　　设吾说法少有信者憍慢自大</p>
<p style="text-align: center">　　不肯启受如斯法者菩萨乃听</p>
<p style="text-align: center">　　佛时悦豫秉修勇猛应时解断</p>
<p style="text-align: center">　　一切诸结今日当说最胜自由</p>
<p style="text-align: center">　　或以劝助使入佛道诸佛之子</p>
<p style="text-align: center">　　得观睹此因从获信顺行法律</p>
<p style="text-align: center">　　时千二百诸漏尽者皆当于世</p>
<p style="text-align: center">　　成为佛道亦如往古诸佛大圣</p>
<p style="text-align: center">　　亦如当来最胜之法吾复如是</p>
<p style="text-align: center">　　蠲弃众想然后尔乃讲天尊法</p>
<p style="text-align: center">　　久久时时世间有佛大仙慧士</p>
<p style="text-align: center">　　兴发圣道无极明目既现于世</p>
<p style="text-align: center">　　选择希有时讲斯法于亿百千</p>
<p style="text-align: center">　　无量劫数乃得值遇如此像法</p>
<p style="text-align: center">　　假使菩萨获斯比经若复逮闻</p>
<p style="text-align: center">　　是尊佛道若灵瑞华时时可见</p>
<p style="text-align: center">　　欲见慕值莫能睹者最胜容貌</p>
<p style="text-align: center">　　和悦难遭天上世间无上圣贤</p>
<p style="text-align: center">　　今此大尊乃谓琦珍假使有人</p>
<p style="text-align: center">　　而说斯经一反举声欢喜劝助</p>
<p style="text-align: center">　　则为供养一切佛已共去乱心</p>
<p style="text-align: center">　　不怀狐疑吾为法王悉普告敕</p>
<p style="text-align: center">　　吾之法中一切声闻则便劝助</p>
<p style="text-align: center">　　以尊佛道卿舍利弗及诸声闻</p>
<p style="text-align: center">　　今现在者且皆默然其诸菩萨</p>
<p style="text-align: center">　　意勇智慧密持斯法勿得忘宣</p>
<p style="text-align: center">　　何故说世而有五事或有众生</p>
<p style="text-align: center">　　怀毒求短贪欲愚聩而好诽谤</p>
<p style="text-align: center">　　如是伦品不尚至道若当来人</p>
<p style="text-align: center">　　而说此法听察如来一乘之教</p>
<p style="text-align: center">　　设复睹见诸最胜名诽谤斯经</p>
<p style="text-align: center">　　便堕地狱假使有人惭愧清净</p>
<p style="text-align: center">　　发心志愿来尊佛道闻大觉乘</p>
<p style="text-align: center">　　无量之德诸佛圣明则现目前</p>
<p style="text-align: center">　　众猛尊导讲法如是善权方便</p>
<p style="text-align: center">　　亿百千姟分别无数无复想念</p>
<p style="text-align: center">　　其不学者不能晓了由是之故</p>
<p style="text-align: center">　　了正<a>真言</a>正觉出世顺修明哲</p>
<p style="text-align: center">　　断诸狐疑蠲除犹豫能仁欣勇</p>
<p style="text-align: center">　　咸至佛道		
		<p class="box marginT">
<a></a> <a></a> <a></a> <a></a> <a></a> <span></span> <a></a> <a></a> <a>8</a> <a>9</a> <a class="a"></a>		

	
	

		<br>
			</p>
<p><strong>　　西晋月氏国三藏竺法护译</strong></p>
<h>光瑞品第一</h>
<p>　　闻如是。一时佛游王舍城灵鹫山。与大比丘众俱。比丘千二百。一切无著。诸漏已尽无复欲尘。已得自在逮得己利。生死已索众结即断。一切由已获度无极。已脱于慧心解得度。名曰贤者知本际。贤者大迦叶。上时迦叶。象迦叶。江迦叶。舍利弗。大目揵连。迦旃延。阿那律。劫宾【少/兔】。牛呞。离越。譬利斯。薄拘卢。拘絺。难陀。善意。满愿子。须菩提。阿难。罗云。菩萨八万皆不退转。坚住无上正真之道。逮总持法得大辩才。常赞叹不退转法轮。供养无数百千诸佛。于无量佛殖众德本。诸佛世尊所见咨嗟。身常行慈入如来慧。善权普至大知度无极。从无数劫多所博闻。名达十方。救护无量百千众生。游于三界犹如日明。解一切法如幻如化野马影响。悉无所有住无所住。虽见终始亦无去来。既见色像本无形貌。现诸所生永无起灭。导利群黎不着三处。分别空慧无想无愿。起三脱门至三达智。无去来今现在之想。开化黎庶使了本无</p>
<p>　　其名曰溥首菩萨。光世音菩萨。大势至菩萨。常精进菩萨。不置远菩萨。宝掌菩萨。印手菩萨。药王菩萨。妙勇菩萨。宝月菩萨。月光菩萨。月满菩萨。大度菩萨。超无量菩萨。越世菩萨。解缚菩萨。宝事菩萨。恩施菩萨。雄施菩萨。水天菩萨。帝天菩萨。大导师菩萨。妙意菩萨。慈氏菩萨。如是大士八万上首。尔时天帝释与二万天子俱。日天子与无数眷属俱。月天子以宝光明普有所昭。宝光天子光耀天子俱。四大天王与万天子俱。【火*佥】明大梵自在天子与三万天子俱。梵忍迹天子与三万二千天子俱。饰干大梵与无数天子。又梵名【火*佥】光。与无数大众俱。来诣佛所稽首毕退坐一面。有八龙王。与无央数千诸龙眷属俱。四真陀罗王。慎法真陀罗王。大法真陀罗王。仁和真陀罗王。持法真陀罗王。香音神。各与营从来诣佛所。稽首毕退住一面。净身四天子。柔软天子。和音天子。美软天子。悦响天子。俱来诣佛所。前稽首毕退坐一面。四阿须伦王。最胜阿须伦。欲锦阿须伦。燕居阿须伦。吸气阿须伦。与无央数百千阿须伦人民俱。来诣佛所。前稽首毕退坐一面。四金翅鸟王。大身王。大具足王。得神足王。不可动王。俱来诣佛所。稽首毕退住一面。摩竭国王阿阇世与十子并诸营从。来诣佛所。稽首毕退坐一面。诸天龙神世人。莫不归命奉敬侍坐。尔时世尊与四部众眷属围绕而为说经。讲演菩萨方等大颂一切诸佛严净之业。说斯经已升于自然师子之床加趺而坐。三昧正受定意。名曰立无最颂。寻应所宜不见身貌不得心意。所坐立处则有瑞应。天雨意华大意华柔软音华大柔软音华。散世尊上及于大会四部之众。普佛国土六反震动。时大众会比丘比丘尼清信士清信女。天龙神鬼揵沓惒阿须伦迦留罗真陀罗摩休勒人与非人。国王君主大力转轮圣王。各与营从咸悉一心瞻戴世尊。意皆愕然怪未曾有。于时佛放面口结光明。普昭东方万八千佛土。其大光明照诸佛国。靡不周遍。至于无择大地狱中。上彻三十三天。彼此世界六趣周旋。所有蒸民一切皆现。其界诸佛现在所由。此土众会悉遥见之。彼土睹斯亦复如是。十方诸佛所说经法。普遍闻焉。诸比丘比丘尼清信士清信女。修行独处者逮得德果一切表露。又诸菩萨意寂解脱。其出家者求报应行。皆亦悉现。诸佛世界灭度众圣。所建宝庙自然为现。于是弥勒菩萨心自念言。今者世尊如来至真等正觉。三昧正受现大感变。多所降伏睹未曾有。天上世间诸佛庙寺。恢阔彰显。将何所兴而有此瑞。从昔暨今未曾见也。欲问其归。孰堪发遣解斯谊乎。寻改思曰。今者大士溥首童真。所作已办靡所不达。供养过去无数诸佛。曾当瞻觐如来至真等正觉。如此瑞应欲请问之。时四部众比丘比丘尼清信士清信女。诸天龙神揵沓惒阿须伦迦留罗真陀罗摩休勒。志怀犹豫得未曾有。见斯大圣无极威曜神足变化。各各发意欲问世尊决散疑网。慈氏大士见众会心。便问溥首曰。仁者惟说。今何因缘有此瑞应。大圣神足放大光明照于东方万八千土。诸佛世界自然为现。所说经法皆遥闻之。于是慈氏以颂而问溥首曰</p>
<p style="text-align: center">　　文殊师利今何以故导利众庶</p>
<p style="text-align: center">　　放演光明甚大威曜出于面门</p>
<p style="text-align: center">　　神变遍照十方【火*霍】然天雨众华</p>
<p style="text-align: center">　　纷纷如降意华大意柔软音华</p>
<p style="text-align: center">　　种种若干其色殊妙栴檀馨香</p>
<p style="text-align: center">　　悦可众心严净巍巍皆悉周遍</p>
<p style="text-align: center">　　今日四辈欣然踊跃于此佛土</p>
<p style="text-align: center">　　十方世界六反震动莫不倾摇</p>
<p style="text-align: center">　　于彼光明则照东方万八千土</p>
<p style="text-align: center">　　其晖普彻诸佛境土紫磨金色</p>
<p style="text-align: center">　　煌煌灼灼【火*佥】无不接国邑群萌</p>
<p style="text-align: center">　　莫不蒙赖达尽上界入无择狱</p>
<p style="text-align: center">　　众庶受生用无明故灭没堕落</p>
<p style="text-align: center">　　归此诸趣斯等黎民睹见因缘</p>
<p style="text-align: center">　　若干之趣今现严净贤明不肖</p>
<p style="text-align: center">　　中间品类吾于此住皆遥见之</p>
<p style="text-align: center">　　又睹诸佛而师子吼演说经典</p>
<p style="text-align: center">　　开阐法门消除众生无数之秽</p>
<p style="text-align: center">　　歌颂圣教出柔软音其响深妙</p>
<p style="text-align: center">　　令人欣踊各各自舍境界所有</p>
<p style="text-align: center">　　讲说譬喻亿载报应分别敷演</p>
<p style="text-align: center">　　于此佛法一切众生所造苦患</p>
<p style="text-align: center">　　以无巧便治老病死犹斯等类</p>
<p style="text-align: center">　　说寂灭度比丘当知贫剧恼困</p>
<p style="text-align: center">　　众人则处安雅快乐积累功德</p>
<p style="text-align: center">　　乃见圣尊又得逮至缘一觉乘</p>
<p style="text-align: center">　　一切令入于此道业见佛殊异</p>
<p style="text-align: center">　　诸所经籍或有志求无上之慧</p>
<p style="text-align: center">　　一切世间见若干形斯等众类</p>
<p style="text-align: center">　　歌咏佛德仁者溥首彼所言说</p>
<p style="text-align: center">　　我立住此今悉见闻及余无数</p>
<p style="text-align: center">　　诸亿千众在此游居吾悉睹眄</p>
<p style="text-align: center">　　又见佛土不可计数诸菩萨等</p>
<p style="text-align: center">　　如江河沙亿百千数而不减少</p>
<p style="text-align: center">　　建志精进兴发道意或有放舍</p>
<p style="text-align: center">　　诸所财业而行布施金银珍宝</p>
<p style="text-align: center">　　明月真珠车渠马脑奴婢车乘</p>
<p style="text-align: center">　　床卧机榻诸所珍异环佩璎珞</p>
<p style="text-align: center">　　于是具足皆用惠赐悉以劝助</p>
<p style="text-align: center">　　上尊佛道今我等类闻斯音声</p>
<p style="text-align: center">　　安住所叹正觉大乘游于三界</p>
<p style="text-align: center">　　而无所猗其人速逮得获斯愿</p>
<p style="text-align: center">　　或以诸乘则而施与诸华伎乐</p>
<p style="text-align: center">　　栏楯庄严箫成鼓吹音节所娱</p>
<p style="text-align: center">　　四事如应惠与奉授以此布施</p>
<p style="text-align: center">　　心不吝惜妻妾子孙所重辇舆</p>
<p style="text-align: center">　　或虑非常手足与人志不矜爱</p>
<p style="text-align: center">　　皆用惠施欲以慕求此尊佛道</p>
<p style="text-align: center">　　复有舍身给诸所有头眼支体</p>
<p style="text-align: center">　　无所遗爱所以布施用成佛道</p>
<p style="text-align: center">　　志愿逮获如来圣慧溥首童真</p>
<p style="text-align: center">　　吾瞻国王与眷属俱而出游立</p>
<p style="text-align: center">　　中宫后妃婇女贵人族姓娱乐</p>
<p style="text-align: center">　　俱礼佛身众庶朋党悉诣导师</p>
<p style="text-align: center">　　而于法王启问经典则除俗服</p>
<p style="text-align: center">　　下其须发而被袈裟以为法式</p>
<p style="text-align: center">　　我睹若干诸菩萨众比丘知友</p>
<p style="text-align: center">　　顿止山岩独处闲居解畅空无</p>
<p style="text-align: center">　　或有受经而读诵赞吾复瞻见</p>
<p style="text-align: center">　　开士之党英雄俦疋出入山谷</p>
<p style="text-align: center">　　专精思惟历察众相分别讲说</p>
<p style="text-align: center">　　演诸佛乘捐弃爱欲永使无余</p>
<p style="text-align: center">　　常自纂修悕仰正行安住诸子</p>
<p style="text-align: center">　　不离闲居则便逮得成五神通</p>
<p style="text-align: center">　　高妙之士志平等句向诸导师</p>
<p style="text-align: center">　　恭敬叉手心怀踊跃歌咏佛德</p>
<p style="text-align: center">　　以数千偈叹人中王睹无所畏</p>
<p style="text-align: center">　　志踊调和晓了分别出家之业</p>
<p style="text-align: center">　　咨禀经典于两足尊所闻频数</p>
<p style="text-align: center">　　寻即执玩安住众子先自修已</p>
<p style="text-align: center">　　我又遥见诸佛孙息为无数亿</p>
<p style="text-align: center">　　人民讲法而现报应兆载难计</p>
<p style="text-align: center">　　志怀欣喜自归正法劝助开化</p>
<p style="text-align: center">　　无数菩萨降伏众魔秉势官属</p>
<p style="text-align: center">　　而雷击扣于此法鼓善逝典诰</p>
<p style="text-align: center">　　我又览历诸天人神所共宗奉</p>
<p style="text-align: center">　　安住诸子不以奇雅益用寂然</p>
<p style="text-align: center">　　履行定隐无所猗着犹如师子</p>
<p style="text-align: center">　　开化度众令发道意众生在居</p>
<p style="text-align: center">　　手执所供心怀悦豫佥然俱诣</p>
<p style="text-align: center">　　又诸佛子立于精进弃捐欲尘</p>
<p style="text-align: center">　　常得自在建志经行游诸树间</p>
<p style="text-align: center">　　心愿勤修根求佛道而护身口</p>
<p style="text-align: center">　　常行清净禁戒安隐不畏生死</p>
<p style="text-align: center">　　于彼秉心具足诸行以斯禁戒</p>
<p style="text-align: center">　　寤诸不觉最胜之子据忍辱力</p>
<p style="text-align: center">　　为诸贡高卑下谦顺轻毁骂詈</p>
<p style="text-align: center">　　若挝捶者其求佛道默然不校</p>
<p style="text-align: center">　　吾或复观菩萨之众一切弃离</p>
<p style="text-align: center">　　调戏伎乐与诸力势亲友等俱</p>
<p style="text-align: center">　　其心坚固平如虚空蠲除诸秽</p>
<p style="text-align: center">　　愦乱之意建立一心消灭隐盖</p>
<p style="text-align: center">　　禅思思惟亿百千岁布施立意</p>
<p style="text-align: center">　　求尊佛道或自割损多所惠润</p>
<p style="text-align: center">　　刈除贪嫉闲不怀懅饮食供具</p>
<p style="text-align: center">　　所当得者及无数人诸病医药</p>
<p style="text-align: center">　　又复施与衣被服饰檀已济裸</p>
<p style="text-align: center">　　无所藏积与营从俱面见最胜</p>
<p style="text-align: center">　　在上化立亿百千供所造珍宝</p>
<p style="text-align: center">　　及栴檀香多有床座明珠诸藏</p>
<p style="text-align: center">　　现在目前奉上安住其宝之价</p>
<p style="text-align: center">　　直亿百千所睹园观树叶华实</p>
<p style="text-align: center">　　具足鲜净悦可人意夙夜修行</p>
<p style="text-align: center">　　兼加进献上人正士诸声闻等</p>
<p style="text-align: center">　　所可慧益品列如斯杂种若干</p>
<p style="text-align: center">　　欢喜济乏深自欣庆而建道行</p>
<p style="text-align: center">　　以此所施愿求尊觉或有得人</p>
<p style="text-align: center">　　寂然法谊察诸报应众亿兆载</p>
<p style="text-align: center">　　发起民庶使其悔过令舍亿宝</p>
<p style="text-align: center">　　志愿佛道晓了观察不秘吝法</p>
<p style="text-align: center">　　灭除三事寂等如空安住之子</p>
<p style="text-align: center">　　悉无所著斯等智慧求尊佛道</p>
<p style="text-align: center">　　溥柔软音吾复睹见诸灭度佛</p>
<p style="text-align: center">　　安住开化诸所现在大菩萨众</p>
<p style="text-align: center">　　咸共奉敬最胜舍利吾觐佛庙</p>
<p style="text-align: center">　　亿千之数凡难限计如江河沙</p>
<p style="text-align: center">　　在于亿土常见尊戴诸所化现</p>
<p style="text-align: center">　　最胜由已七宝自然清净而现</p>
<p style="text-align: center">　　具足里数二十五万诸盖幢幡</p>
<p style="text-align: center">　　各有数千广长周匝各二千里</p>
<p style="text-align: center">　　其盖妙好殊异严净所在众香</p>
<p style="text-align: center">　　珍宝自然诸果芬馥伎乐和雅</p>
<p style="text-align: center">　　鬼神罗刹肃恭人尊安住诸子</p>
<p style="text-align: center">　　所兴感动以用供养舍利若斯</p>
<p style="text-align: center">　　今此佛庙昱铄璨丽普布香华</p>
<p style="text-align: center">　　如昼度树于斯人众无数亿千</p>
<p style="text-align: center">　　悉遥睹见炜晔斑斓衣毛为竖</p>
<p style="text-align: center">　　眷属驰造欲见最胜显发光明</p>
<p style="text-align: center">　　人中之上演大光耀妙哉明哲</p>
<p style="text-align: center">　　离垢无漏乃能阐现如斯弘晖</p>
<p style="text-align: center">　　示诸佛土无央数千见此瑞应</p>
<p style="text-align: center">　　得未曾有如是畴类诸大变化</p>
<p style="text-align: center">　　唯愿溥首具说斯谊吾今钦羡</p>
<p style="text-align: center">　　及诸佛子于四部众心怀悦豫</p>
<p style="text-align: center">　　渴仰仁者兼见瞻察今日安住</p>
<p style="text-align: center">　　何所因由奋大光明而从口出</p>
<p style="text-align: center">　　解散狐疑劝发欣跃何故佛现</p>
<p style="text-align: center">　　无极大光如斯所变当有所感</p>
<p style="text-align: center">　　安住之子愿用时说大圣所成</p>
<p style="text-align: center">　　此微妙法在于道场正士敷演</p>
<p style="text-align: center">　　世雄导师所由方面愿为分别</p>
<p style="text-align: center">　　此诸菩萨欲见佛土无央数千</p>
<p style="text-align: center">　　群生伦品众宝严净诸佛自现</p>
<p style="text-align: center">　　无量明目凡新学者得无犹豫</p>
<p style="text-align: center">　　诸最胜子普共启问悦诸人民</p>
<p style="text-align: center">　　天神罗刹四部之众一切戴仰</p>
<p style="text-align: center">　　今者溥首惟具分别		
		<p class="box marginT">
<a></a> <a></a> <a></a> <a></a> <a></a> <a></a> <span></span> <a></a> <a>8</a> <a>9</a> <a class="a"></a>		

	
	

		<br>
			</p>
<p>　　于是溥首告慈氏。诸大士众会者族姓子女。吾心惟忖。今者如来。当敷大法演无极典。散大法雨击大法鼓。吹大法螺讲无量法。又自追忆。乃从过去诸佛世尊见斯像瑞。彼如来等所放光明亦复若兹。犹斯识察知讲大法。诸如来至真等正觉。欲令众生听无极典故现斯应。所以者何。世尊欲令群生洗除俗秽闻服佛法。现弘大变光明神化。又念往故无央数劫不可思议无能度量时。有如来。号日月灯明至真等正觉明行成为善逝世间解无上士道法御天人师为佛世尊。演说经典。初语亦善中语亦善竟语亦善。分别其谊微妙具足。究竟清净修梵行。为声闻乘讲陈圣谛。则令众庶度生老死忧恼众患入近无为。为诸菩萨大士之众。显扬部分分别六度无极无上正真。又族姓子。其日月灯明如来灭度之后。次复有佛。亦号日月灯明。灭度之后。次复有佛。亦号日月灯明。灭度之后。复次有佛。亦号日月灯明。如是等伦八十如来。皆同一号日月灯明。胄绍一姓。若斯之比二万如来。佛语莫能胜。彼二万如来最前兴者。号日月灯明。最后起者。故复名曰日月灯明如来至真等正觉。其佛说经。初语中语竟语皆善。分别其谊微妙具足净修梵行。为诸声闻讲说四谛十二因缘。生老病死愁戚诸患。皆令灭度究竟无为。为诸菩萨讲六度无极。使逮无上正真道至诸通慧。其日月灯明如来未出家时有八子。一名有志。二曰善意。三曰加劝。四曰宝志。五曰持意。六曰除慢。七曰响意。八曰法意。是八太子则如来子神足弘普。时一一子各各典主四域天下。其土丰殖治以正法无所侵枉。而见世尊弃国修道逮最正觉适闻得佛。寻皆离俗不顾重位。诣世尊所悉为沙门。皆志无上正真之道。尽为法师常修梵行。于无央数百千诸佛殖众德本。又曰。阿逸。时日月灯明。劝发菩萨护诸佛法。而为众会讲演大颂方等正经。时彼世尊于座寂然。以无量颂三昧正受即不复现。无身无意都不可得心无所立。世尊适三昧已。天雨意华大意华柔软音华大软音华。而散佛上及于大会四部之众。应时其地六反震动。国中人民各取天华复散佛上。四部弟子诸天世人愕然疑怪。其佛三昧未久威神德本面出一光其光。普照东方万八千佛土。靡不周遍。诸佛国土所可造作悉自然现。亦如今日诸佛土现。彼时世尊与二十亿诸菩萨俱。于众会中讲说经法。诸菩萨大士睹大光明普照世间。而其佛世有菩萨。名曰超光。侍者十八人。有一菩萨而独劳懈。名曰名闻。佛三昧正受。从三昧起为超光菩萨讲正法华方等之业。诸菩萨行皆说佛法。一处安坐具足六十劫说斯经典。众会亦然。身不倾动心无因缘。又彼世尊六十中劫。因为诸会说法。听者一无疲厌心不劳扰。日月灯明六十劫中。为诸菩萨讲演法华方等正经。便自说言。当般泥洹。告天世人诸梵魔众沙门梵志阿须伦鬼神诸比丘等。察于其时。如来夜半至无余界当般泥洹。授其菩萨首藏之决。告诸比丘。吾灭度后首藏开士。当逮无上正真道成最正觉。号离垢体如来至真等正觉。佛授决已。寻于夜半而取灭度。彼世尊子等类八人。皆归超光菩萨大士而顺教敕。咸志无上正真之道。见无央数亿载诸佛。供养奉侍悉逮正觉。最后兴者号曰法事。十八人中有一菩萨。于利无节殷勤求供。尊己贪秽多于三病。分别句谊中而忽忘。便得于闲不复懅务。时族姓子得名闻定。以斯德本从不可计亿百千佛。求愿得见悉奉众圣。溥首谓莫能胜。欲知尔时比丘法师号超光者。则吾是也。其名闻菩萨大士而懈怠者。则莫能胜是。是故当知。见此世尊所见瑞应放其光明。吾观察之。今日大圣当为我等讲正法华方等典籍。于是溥首菩萨。欲重现谊说此颂曰</p>
<p style="text-align: center">　　吾自忆念往古过去不可思议</p>
<p style="text-align: center">　　无央数劫最胜造谊智慧无上</p>
<p style="text-align: center">　　其号名曰日月灯明彼讲说法</p>
<p style="text-align: center">　　圣达无极开化众生不可计忆</p>
<p style="text-align: center">　　劝助发起无数菩萨不可思议</p>
<p style="text-align: center">　　亿百千人于时如来尊者诸子</p>
<p style="text-align: center">　　皆为幼童见佛导师则从所尊</p>
<p style="text-align: center">　　悉作沙门弃捐爱欲一切所有</p>
<p style="text-align: center">　　导利世者为讲说法所演经典</p>
<p style="text-align: center">　　名无量颂而号最上厥谊如此</p>
<p style="text-align: center">　　开化黎庶亿千之数大圣适说</p>
<p style="text-align: center">　　斯经典已能仁至尊处于法床</p>
<p style="text-align: center">　　加趺而坐寻有瑞应三昧正受</p>
<p style="text-align: center">　　名无量颂于时即雨大意音华</p>
<p style="text-align: center">　　又现电【火*佥】大雷音声诸天鬼神</p>
<p style="text-align: center">　　住于虚空一心奉敬人中之尊</p>
<p style="text-align: center">　　寻则感动诸佛国土从其眉间</p>
<p style="text-align: center">　　显出妙【火*佥】放斯光明无量难限</p>
<p style="text-align: center">　　不可计人怪未曾有其明遍照</p>
<p style="text-align: center">　　东方佛土周万八千亿数世界</p>
<p style="text-align: center">　　常以应时多所分别示于众生</p>
<p style="text-align: center">　　终始根原或有佛土立诸宝盖</p>
<p style="text-align: center">　　光如琉璃及若水精以导师光</p>
<p style="text-align: center">　　威神之曜现若干种瑰异雅丽</p>
<p style="text-align: center">　　诸天人民并鬼神龙揵沓惒等</p>
<p style="text-align: center">　　惊喜希有其有专精奉事安住</p>
<p style="text-align: center">　　彼诸世界皆自然现又见诸佛</p>
<p style="text-align: center">　　各各自由端正姝妙紫磨金色</p>
<p style="text-align: center">　　如琉璃中而有众宝在于会中</p>
<p style="text-align: center">　　为雨法教其诸声闻不可称计</p>
<p style="text-align: center">　　嗟叹无量安住弟子一切导师</p>
<p style="text-align: center">　　一一世界又光明曜皆悉巍巍</p>
<p style="text-align: center">　　常行精进戒无所犯忍辱之力</p>
<p style="text-align: center">　　犹明月珠世尊诸子现无央数</p>
<p style="text-align: center">　　游于间居山林旷野一切禅定</p>
<p style="text-align: center">　　不起因缘若有加害不兴嗔恨</p>
<p style="text-align: center">　　诸菩萨众如恒沙数安住光明</p>
<p style="text-align: center">　　感动若斯心念无常不为放逸</p>
<p style="text-align: center">　　忍辱乐禅不舍一心有安住子</p>
<p style="text-align: center">　　普悉来现自伏其志慕尊佛道</p>
<p style="text-align: center">　　立审谛住其心寂然各以缘便</p>
<p style="text-align: center">　　多所开化无数佛界广说经法</p>
<p style="text-align: center">　　世尊所为感应如此又睹大圣</p>
<p style="text-align: center">　　犹如船师所出光明蔽日月晖</p>
<p style="text-align: center">　　一切众生所立欢喜各各问言</p>
<p style="text-align: center">　　此何感变天人所奉从三昧起</p>
<p style="text-align: center">　　未久之顷导师便坐其菩萨者</p>
<p style="text-align: center">　　名曰超光而作法师佛为解说</p>
<p style="text-align: center">　　世间之眼蠲除众趣唯安悦我</p>
<p style="text-align: center">　　示诸种大为我分别于斯经法</p>
<p style="text-align: center">　　吾愍众生以是教化建立劝助</p>
<p style="text-align: center">　　诸菩萨众闻佛教诏欣然嗟叹</p>
<p style="text-align: center">　　于时世尊说大经法所演具足</p>
<p style="text-align: center">　　六十中劫于一床上结加趺坐</p>
<p style="text-align: center">　　导师化世说殊特教彼诸佛等</p>
<p style="text-align: center">　　皆已灭度其法师者超光仁人</p>
<p style="text-align: center">　　最胜所演讲说经典无央数人</p>
<p style="text-align: center">　　皆悉欢喜惟愿大圣分别解之</p>
<p style="text-align: center">　　在诸天上及与世间讲说经典</p>
<p style="text-align: center">　　自然之谊显示众庶此正法华</p>
<p style="text-align: center">　　告诸比丘吾已时到当于夜半</p>
<p style="text-align: center">　　而取灭度修无放逸坚固其心</p>
<p style="text-align: center">　　吾已解说诸经法教大圣神通</p>
<p style="text-align: center">　　难得值遇于无央数亿那术劫</p>
<p style="text-align: center">　　常当供养无量佛子忧恼诸患</p>
<p style="text-align: center">　　甚亦苦剧时闻世尊所现章句</p>
<p style="text-align: center">　　观于无为采习言教值睹人尊</p>
<p style="text-align: center">　　所见安慰会无数人不可思忆</p>
<p style="text-align: center">　　比丘莫惧吾当泥曰我去然后</p>
<p style="text-align: center">　　已不复现第二菩萨号曰首藏</p>
<p style="text-align: center">　　无有诸漏无所不入当究竟逮</p>
<p style="text-align: center">　　尊上佛道所号名曰离垢之体</p>
<p style="text-align: center">　　即寻于此夜半之时便取灭度</p>
<p style="text-align: center">　　尽执光耀其佛舍利而广分布</p>
<p style="text-align: center">　　即起塔庙无量亿载诸比丘等</p>
<p style="text-align: center">　　及比丘尼志悉慕求上尊佛道</p>
<p style="text-align: center">　　不可称限如江河沙常修精进</p>
<p style="text-align: center">　　尊安住教尔时比丘为法师者</p>
<p style="text-align: center">　　超光大人执持经典一坐之顷</p>
<p style="text-align: center">　　演说尊法则具足满八十中劫</p>
<p style="text-align: center">　　彼时侍从有十八人教化度之</p>
<p style="text-align: center">　　皆蒙安隐此等值见无数亿佛</p>
<p style="text-align: center">　　至心供养诸大圣尊常尊奉教</p>
<p style="text-align: center">　　柔顺之法于诸世界皆各成佛</p>
<p style="text-align: center">　　尊得自在受持无量各各授决</p>
<p style="text-align: center">　　使逮正觉于时诸佛皆悉究竟</p>
<p style="text-align: center">　　定光世尊最后得佛大仙日月</p>
<p style="text-align: center">　　开化圣众导师所化巨亿百千</p>
<p style="text-align: center">　　安住所兴诸大威化法师超光</p>
<p style="text-align: center">　　则吾身是尔时侍从志懈怠者</p>
<p style="text-align: center">　　求索利养亲属交友志所愿求</p>
<p style="text-align: center">　　但慕名闻周旋行来诣诸族姓</p>
<p style="text-align: center">　　舍置所学不讽诵读彼时不肯</p>
<p style="text-align: center">　　分别而说以故其人唐载此名</p>
<p style="text-align: center">　　于佛法教欲使称誉其人由此</p>
<p style="text-align: center">　　所造德本在住世尊而有瑕疵</p>
<p style="text-align: center">　　值见诸佛亿千之数积累功德</p>
<p style="text-align: center">　　广普大圣专修正行得最顺忍</p>
<p style="text-align: center">　　又睹世尊于斯能行然于将来</p>
<p style="text-align: center">　　最后世时当得无上尊佛正道</p>
<p style="text-align: center">　　成至世尊号曰慈氏教化众生</p>
<p style="text-align: center">　　无数亿千逮得勇猛所在自由</p>
<p style="text-align: center">　　安住灭度仁顺其教于彼世时</p>
<p style="text-align: center">　　比像如是我身尔时则为法师</p>
<p style="text-align: center">　　是以之故行哀如此过世睹见</p>
<p style="text-align: center">　　如是之类安住之仁变动若兹</p>
<p style="text-align: center">　　本第一察如斯瑞应彼时世尊</p>
<p style="text-align: center">　　无量明目诸释中王现第一谊</p>
<p style="text-align: center">　　今者欲说正法华典吾过世时</p>
<p style="text-align: center">　　所闻道业今日变化而得具足</p>
<p style="text-align: center">　　诸导师尊行权方便大释师子</p>
<p style="text-align: center">　　建立兴发讲说经法自然之教</p>
<p style="text-align: center">　　诸怀道意悉叉手归导利世者</p>
<p style="text-align: center">　　今者分别当雨法雨柔软法教</p>
<p style="text-align: center">　　普润饱满履道意者其有诸天</p>
<p style="text-align: center">　　入于无为志怀狐疑而有犹豫</p>
<p style="text-align: center">　　若有菩萨求斯道意今当蠲除</p>
<p style="text-align: center">　　吾我之想		
		<p class="box marginT">
<a></a> <a></a> <a></a> <a></a> <a></a> <a></a> <a></a> <span></span> <a>8</a> <a>9</a> <a class="a"></a>		

	
	

		<br>
			</p>
<h>正法华经善权品第二</h>
<p>　　于是世尊从三昧觉。告贤者舍利弗。佛道甚深。如来至真等正觉。所入之慧难晓难了不可及知。虽声闻缘觉。从本亿载所事归命。无央数劫造立德本。奉遵佛法殷勤劳苦精进修行。尚不能了道品之化。又舍利弗。如来观察人所缘起。善权方便随谊顺导。猗靡现慧各为分别。而散法谊用度群生。以大智慧力无所畏。一心脱门三昧正受。不可限量。所说经典不可及逮。而如来尊较略说耳。大圣所说得未曾有巍巍难量。如来皆了诸法所由。从何所来诸法自然。分别法貌众相根本知法自然。于时世尊欲重解谊。更说颂曰</p>
<p style="text-align: center">　　世雄不可量诸天世间人</p>
<p style="text-align: center">　　一切众生类焉能知导师</p>
<p style="text-align: center">　　离垢解脱门寂然无所畏</p>
<p style="text-align: center">　　如诸佛法貌莫有逮及者</p>
<p style="text-align: center">　　本从亿诸佛依因而造行</p>
<p style="text-align: center">　　入于深妙谊所现不可及</p>
<p style="text-align: center">　　于无央数劫而学佛道业</p>
<p style="text-align: center">　　果应至道场犹如行慈慜</p>
<p style="text-align: center">　　使我获斯慧如十方诸佛</p>
<p style="text-align: center">　　诸相普具足众好亦如是</p>
<p style="text-align: center">　　其身不可见亦无有言说</p>
<p style="text-align: center">　　察诸群黎类世间无与等</p>
<p style="text-align: center">　　若说经法时有能分别解</p>
<p style="text-align: center">　　其惟有菩萨常履怀信乐</p>
<p style="text-align: center">　　假使诸佛弟子之众所作已办</p>
<p style="text-align: center">　　如安住教尽除疾病执御其心</p>
<p style="text-align: center">　　不能达彼若干种慧设令于斯</p>
<p style="text-align: center">　　佛之境界皆以七宝充满其中</p>
<p style="text-align: center">　　以献安住神明至尊欲解此慧</p>
<p style="text-align: center">　　终无能了正使十方诸佛刹土</p>
<p style="text-align: center">　　诸明哲者悉满其中及吾现在</p>
<p style="text-align: center">　　诸声闻众一切具足亦复如是</p>
<p style="text-align: center">　　一时普会共思惟之计安住慧</p>
<p style="text-align: center">　　无能及知佛之智慧无量若斯</p>
<p style="text-align: center">　　欲知其限莫能逮者诸缘一觉</p>
<p style="text-align: center">　　无有众漏诸根通达总摄其心</p>
<p style="text-align: center">　　假使十方悉满中人譬如甘蔗</p>
<p style="text-align: center">　　若竹芦苇悉俱合会而共思惟</p>
<p style="text-align: center">　　欲察知佛所说解法于亿那术</p>
<p style="text-align: center">　　劫载计念未曾能知及法利谊</p>
<p style="text-align: center">　　新学发意诸菩萨等假使供养</p>
<p style="text-align: center">　　无数亿佛讲说经法分别其谊</p>
<p style="text-align: center">　　复令是等周满十方其数譬如</p>
<p style="text-align: center">　　稻麻丛林在诸世界滋茂不损</p>
<p style="text-align: center">　　悉俱合会而共思惟世尊所明</p>
<p style="text-align: center">　　睹诸法本不可思议无数亿劫</p>
<p style="text-align: center">　　如江河沙不可限量心无变异</p>
<p style="text-align: center">　　超越智慧欲得知者非其境界</p>
<p style="text-align: center">　　无数菩萨皆不退转无崖底劫</p>
<p style="text-align: center">　　如恒边沙一心专精悉共思惟</p>
<p style="text-align: center">　　此之等类亦不堪任诸佛圣明</p>
<p style="text-align: center">　　不可及逮一切漏尽非心所念</p>
<p style="text-align: center">　　独佛世尊能解了知分别十方</p>
<p style="text-align: center">　　诸佛世界告舍利弗安住所说</p>
<p style="text-align: center">　　唯佛具足解达知彼最胜导利</p>
<p style="text-align: center">　　悉畅了识说无上谊以来久远</p>
<p style="text-align: center">　　佛今日告诸声闻众缘觉之乘</p>
<p style="text-align: center">　　如所立处舍置已逝入泥曰者</p>
<p style="text-align: center">　　所可开化各各得度佛有尊法</p>
<p style="text-align: center">　　善权方便犹以讲说法化世间</p>
<p style="text-align: center">　　常如独步多所度脱以斯示现</p>
<p style="text-align: center">　　真谛经法</p>
<p>　　尔时大众会中。一切声闻阿罗汉等。诸漏已尽知本际党。千二百众及弟子。学比丘比丘尼清信士清信女诸声闻乘。各各兴心念。世尊何故。殷勤咨嗟善权方便。宣畅如来深妙经业。致最正觉慧不可及。声闻缘觉莫能知者。如今世尊乃演斯教。于是佛法无逮泥洹。虽说此经。吾等不解谊之所趣。贤者舍利弗。见四部众心怀犹豫。欲为发问决其疑网。冀并被蒙。前白佛言。唯然世尊。今日如来何故独宣善权方便。以深妙法逮最正觉。道德巍巍不可称限。时舍利弗以偈颂曰</p>
<p style="text-align: center">　　乐慧圣大尊久宣如是教</p>
<p style="text-align: center">　　力脱门禅定所奉无央数</p>
<p style="text-align: center">　　赞扬佛道场无敢发问者</p>
<p style="text-align: center">　　独咨嗟真法无能启微妙</p>
<p style="text-align: center">　　显现大圣法自叹誉其行</p>
<p style="text-align: center">　　智慧不可限欲分别深法</p>
<p style="text-align: center">　　今鄙等怀疑说道诸漏尽</p>
<p style="text-align: center">　　其求无为者皆闻佛所赞</p>
<p style="text-align: center">　　其求缘觉者比丘比丘尼</p>
<p style="text-align: center">　　诸天龙鬼神揵沓摩休勒</p>
<p style="text-align: center">　　及余诸等类心各怀犹豫</p>
<p style="text-align: center">　　请问两足尊大德愿解说</p>
<p style="text-align: center">　　一切诸声闻安住所教化</p>
<p style="text-align: center">　　大圣见叹誉我独度无极</p>
<p style="text-align: center">　　鄙意在沉吟不能自决了</p>
<p style="text-align: center">　　究竟至泥洹今复闻此说</p>
<p style="text-align: center">　　唯愿演分别雷震音现说</p>
<p style="text-align: center">　　如今所发教犹若师子吼</p>
<p style="text-align: center">　　最胜诸子等归命皆叉手</p>
<p style="text-align: center">　　欲闻正是时愿为分别说</p>
<p style="text-align: center">　　诸天龙众鬼神真陀无数百千</p>
<p style="text-align: center">　　如江河沙而悉佥曰供养世尊</p>
<p style="text-align: center">　　咸欲发问于尊佛道国主帝王</p>
<p style="text-align: center">　　转轮圣王悉共同心亿百千姟</p>
<p style="text-align: center">　　一切恭敬叉手而立德何因盛</p>
<p style="text-align: center">　　众行具足</p>
<p>　　尔时世尊。告舍利弗。且止且止用问此谊。所以者何。诸天世人闻斯说者。悉当恐怖。时舍利弗。复重启曰。唯愿大圣。如是谊者加哀说之。所以者何。于此众会有无央数亿百千载蚑行喘息蜎蜚蠕动群生之类。曾见过佛知殖众德。闻佛所说。悉当信乐受持奉行。时舍利弗以偈颂曰</p>
<p style="text-align: center">　　愿人中王哀恣意说此出家者</p>
<p style="text-align: center">　　众庶亿千恭肃安住钦信慧谊</p>
<p style="text-align: center">　　斯之等类必皆欣乐</p>
<p>　　于时世尊。叹舍利弗。如是至三。告曰勿重。诸天世人悉怀慢恣。比丘比丘尼坠大艰难。世尊以偈告舍利弗</p>
<p style="text-align: center">　　且止且止用此为问斯慧微妙</p>
<p style="text-align: center">　　众所不了假使吾说易得之谊</p>
<p style="text-align: center">　　愚痴闇塞至怀慢恣</p>
<p>　　贤者舍利弗复白佛言。唯愿大圣以时哀说。无央数众。昔过世时曾受佛教。以故今者思闻圣音。闻者则信多所安隐。冀不疑慢。时舍利弗以偈颂曰</p>
<p style="text-align: center">　　我佛长子今故启劝愿两足尊</p>
<p style="text-align: center">　　哀为解说今有众生无数亿千</p>
<p style="text-align: center">　　悉当信乐圣尊所诏会致本德</p>
<p style="text-align: center">　　决诸疑网往古长夜曾被训诲</p>
<p style="text-align: center">　　是等叉手恭肃侧立必当钦乐</p>
<p style="text-align: center">　　于斯法谊我之等类千二百人</p>
<p style="text-align: center">　　及余众党求尊佛道假令见闻</p>
<p style="text-align: center">　　安住言教寻当欢喜兴发大意</p>
<p>　　于时世尊见舍利弗三反劝助。而告之曰。尔今殷勤所启至三。安得不说。谛听谛听善思念之。吾当解说。世尊适发此言。比丘比丘尼清信士清信女五千人等。至怀甚慢。即从坐起稽首佛足舍众而退。所以者何。慢无巧便。未得想得未成谓成。收屏盖藏衣服卧具摩何而去。世尊默然亦不制止。又舍利弗。众会辟易有窃去者。离广大谊声味所拘。又舍利弗。斯甚慢者退亦佳矣。如来云何说此法乎。譬灵瑞华时时可见。佛叹斯法久久希有。尔等当信如来诚谛所说深经。谊甚微妙言辄无虚。若干音声现诸章句。各各殊别人所不念。本所未思如来悉知。所以者何。正觉所兴世嗟叹一事为大示现皆出一原。以用众生望想果应劝助此类出现于世。黎元望想希求佛慧出现于世。蒸庶望想如来宝决出现于世。以如来慧觉群生想出现于世。示寤民庶八正由路使除望想出现于世。以故当知。正觉所兴悉为一谊。以无极慧而造大业。犹一空慧。以无盖哀兴出于世。如佛所行。所化利谊亦复如是。而为说法。教诸菩萨现真谛慧。以佛圣明而分别之。转使增进唯大觉乘。无有二乘况三乘乎。十方世界诸佛世尊。去来现在亦复如是。以权方便若干种教。各各异音开化一切。而为说法皆兴大乘。佛正觉乘诸通慧乘。又舍利弗。斯众生等悉更供养诸过去佛。亦曾闻法。随其本行获示现谊。吾见群生本行不同。佛观其心所乐若干。善权方便造立报应。而讲法谊。皆为平等正觉大乘。至诸通慧道德一定。无有二也。十方世界等无差特。安得三乘。又舍利弗。设如来说众生瑕秽一劫不竟。今吾兴出于五浊世。一曰尘劳。二曰凶暴。三曰邪见。四曰寿命短。五曰劫秽浊。为此之党本德浅薄悭贪多垢故。以善权现三乘教。劝化声闻及缘觉者。若说佛乘终不听受不入不解。无谓如来法有声闻及缘觉道深远诸难。若比丘比丘尼。已得罗汉自已达足。而不肯受无上正真道教。定为诽谤于佛乘矣。虽有是意佛平等训。然后至于般泥洹时。诸甚慢者乃知之耳。所以者何。又诸比丘为罗汉者。无所志求诸漏已尽。闻斯经典而不信乐。若灭度时。如来面现诸声闻前大圣灭度不以斯行。令受持说方等颂经。寻于异佛至真等正觉决其狐疑。然后于彼乃当笃信。如来言诚正有一乘。无有二也。世尊颂曰</p>
<p style="text-align: center">　　比丘比丘尼心怀甚慢恣</p>
<p style="text-align: center">　　诸清信士女五千人不信</p>
<p style="text-align: center">　　不自见瑕秽奉诫有缺漏</p>
<p style="text-align: center">　　多获倾危事而起愚騃意</p>
<p style="text-align: center">　　反行求杂糅悉无巧方便</p>
<p style="text-align: center">　　诸佛最胜禅缘此得闻法</p>
<p style="text-align: center">　　供养清净慧众会俨然住</p>
<p style="text-align: center">　　一切受恩教逮志立见要</p>
<p style="text-align: center">　　舍利弗听此佛为人中上</p>
<p style="text-align: center">　　谛觉了诸法为说若干教</p>
<p style="text-align: center">　　善权方便亿百千姟随人心行</p>
<p style="text-align: center">　　而为说法罪福之事若干不同</p>
<p style="text-align: center">　　从其宿世各得报应此诸众生</p>
<p style="text-align: center">　　心各各异所造众多缠绵结缚</p>
<p style="text-align: center">　　因缘诸见亿百千姟一切品类</p>
<p style="text-align: center">　　瑕秽如是如来大圣说此经典</p>
<p style="text-align: center">　　所言至诚终无虚欺从始引喻</p>
<p style="text-align: center">　　若干无数如有所说寻为分别</p>
<p style="text-align: center">　　其有不乐正觉明者于无数佛</p>
<p style="text-align: center">　　不造立行愚痴生死甚多苦患</p>
<p style="text-align: center">　　故为斯等现说泥洹大圣所兴</p>
<p style="text-align: center">　　行权方便因劝化之使入佛慧</p>
<p style="text-align: center">　　如佛道教兴显于世吾始未曾</p>
<p style="text-align: center">　　为若等现何故愚冥睹于导师</p>
<p style="text-align: center">　　见自患厌乃为分别今乃得闻</p>
<p style="text-align: center">　　演于平等以故得说佛所决了</p>
<p style="text-align: center">　　于我法教诸新学者佛以圣慧</p>
<p style="text-align: center">　　行权方便所可分别为众生故</p>
<p style="text-align: center">　　欲开化之故示此谊欲知佛道</p>
<p style="text-align: center">　　常调清净仁乐圣典实为要妙</p>
<p style="text-align: center">　　在诸佛所所作已办故为斯类</p>
<p style="text-align: center">　　说方等经志性和顺行能具足</p>
<p style="text-align: center">　　是等勇猛亲近圣教则为彼说</p>
<p style="text-align: center">　　德最弘衍于当来世慈愍哀伤</p>
<p style="text-align: center">　　一切闻之欣然咨嗟我等成佛</p>
<p style="text-align: center">　　亦当如是缘是行故世世端正</p>
<p style="text-align: center">　　而当玩习是方等经其有逮闻</p>
<p style="text-align: center">　　无极圣教斯等乃为佛之弟子</p>
<p style="text-align: center">　　假使得听佛一偈者皆成正觉</p>
<p style="text-align: center">　　终无有疑佛道有一未曾有二</p>
<p style="text-align: center">　　何况一世而当有三除人中上</p>
<p style="text-align: center">　　行权方便以用乘故开化说法</p>
<p style="text-align: center">　　欲得讲说佛之深慧善权方便</p>
<p style="text-align: center">　　导师光明唯有一乘岂宁有二</p>
<p style="text-align: center">　　下劣乘者当求殊特诸佛所觉</p>
<p style="text-align: center">　　常皆如应至尊所在莫敢能当</p>
<p style="text-align: center">　　其力一心若顺脱门皆立众生</p>
<p style="text-align: center">　　于此道教诸佛最胜无有瑕疵</p>
<p style="text-align: center">　　尊无等伦现平等觉如是示以</p>
<p style="text-align: center">　　众生善法世尊因而劝立是乘</p>
<p style="text-align: center">　　所在安和诱进稽首诸境界名</p>
<p style="text-align: center">　　于此当行断除一切诸凶暴法</p>
<p style="text-align: center">　　是故号佛则大勇猛今已造立</p>
<p style="text-align: center">　　若干种相眷属围绕演出法光</p>
<p style="text-align: center">　　无数众生亿百千姟为讲说法</p>
<p style="text-align: center">　　自然之印告舍利弗我见如是</p>
<p style="text-align: center">　　今当奈此群生类何三十二相</p>
<p style="text-align: center">　　颜容殊妙犹得自在无所拘碍</p>
<p style="text-align: center">　　而吾所观若所思念如往古时</p>
<p style="text-align: center">　　有可志愿皆具足成深微妙事</p>
<p style="text-align: center">　　分别讲说等至佛位语舍利弗</p>
<p style="text-align: center">　　佛言至诚以何等事寤觉众生</p>
<p style="text-align: center">　　假使为说不能解了不肯启受</p>
<p style="text-align: center">　　善言至诚即时心念如是之谊</p>
<p style="text-align: center">　　前往古世行不可议今日乃逮</p>
<p style="text-align: center">　　得本所愿已断爱欲除大阴雨</p>
<p style="text-align: center">　　众庶坐欲坠于恶趣安住秽厌</p>
<p style="text-align: center">　　众诸秽垢黑冥之法数数增长</p>
<p style="text-align: center">　　薄德之夫患苦所恼为诸邪见</p>
<p style="text-align: center">　　之所【革*奇】系有此无异不有不无</p>
<p style="text-align: center">　　具足依倚六十二见当住于斯</p>
<p style="text-align: center">　　根着所有势力薄少而怀恐惧</p>
<p style="text-align: center">　　未曾得闻佛之音声恒当堕落</p>
<p style="text-align: center">　　不离三处亿百千生不能解法</p>
<p style="text-align: center">　　佛了善权卓然难及为说勤苦</p>
<p style="text-align: center">　　断其根原众生之类诸见所恼</p>
<p style="text-align: center">　　佛故导示便至泥洹吾所以故</p>
<p style="text-align: center">　　常解灭度令一切法皆至寂然</p>
<p style="text-align: center">　　又复过去诸佛之子当来之世</p>
<p style="text-align: center">　　得成最胜今我如是行权方便</p>
<p style="text-align: center">　　各令休息说三乘教其乘有一</p>
<p style="text-align: center">　　亦不非一大圣世尊故复说一</p>
<p style="text-align: center">　　诸有蒸民兴发沉吟意虑愦乱</p>
<p style="text-align: center">　　狐疑犹豫如来所说终无有异</p>
<p style="text-align: center">　　慧乘有一未曾有二其有往古</p>
<p style="text-align: center">　　世雄导师亿百千佛诸灭度者</p>
<p style="text-align: center">　　或有过去无央数劫计其限量</p>
<p style="text-align: center">　　不可称度谓此一切人中之上</p>
<p style="text-align: center">　　讲说经法无数清净所可作为</p>
<p style="text-align: center">　　报应譬喻行权方便亿百千姟</p>
<p style="text-align: center">　　普为众生示现一乘是故说道</p>
<p style="text-align: center">　　度未度者常为人说平等道慧</p>
<p style="text-align: center">　　开化众庶亿百千姟又复见异</p>
<p style="text-align: center">　　若干大圣为讲分别是大尊法</p>
<p style="text-align: center">　　本性清净乃信解之若在天上</p>
<p style="text-align: center">　　世间亦然其有闻经若听省者</p>
<p style="text-align: center">　　彼诸众生所获安隐常行布施</p>
<p style="text-align: center">　　其戒具足忍辱无乏斯行平等</p>
<p style="text-align: center">　　精进一心修善勇猛于此经典</p>
<p style="text-align: center">　　遵奉智慧或有建立若干种德</p>
<p style="text-align: center">　　斯等皆当成得佛道其有灭度</p>
<p style="text-align: center">　　诸所如来彼时所有一切众生</p>
<p style="text-align: center">　　忍辱调意得至大安斯等皆当</p>
<p style="text-align: center">　　成得佛道假使供养诸佛舍利</p>
<p style="text-align: center">　　大圣最胜及灭度者兴立佛庙</p>
<p style="text-align: center">　　众亿百千黄金白银水精琉璃</p>
<p style="text-align: center">　　若以马瑙造作塔寺车渠异宝</p>
<p style="text-align: center">　　及明月珠若以墼泥立作形像</p>
<p style="text-align: center">　　斯等皆当成得佛道假使以石</p>
<p style="text-align: center">　　用作佛庙或以栴檀若木蜜香</p>
<p style="text-align: center">　　设令塔寺立天尊像材木刻镂</p>
<p style="text-align: center">　　彩画众饰或有奉戒口言至诚</p>
<p style="text-align: center">　　若复竖立最胜庙寺在于居室</p>
<p style="text-align: center">　　讽诵经典处于旷野深谷中立</p>
<p style="text-align: center">　　为数亿人而师子吼现有十方</p>
<p style="text-align: center">　　诸佛庙寺中有舍利童子对舞</p>
<p style="text-align: center">　　斯等皆当成得佛道若为如来</p>
<p style="text-align: center">　　作宝模像三十二相执持殊最</p>
<p style="text-align: center">　　假使复有诵经说谊斯等皆当</p>
<p style="text-align: center">　　成得佛道设为安住兴立彩像</p>
<p style="text-align: center">　　后致七宝觉意道路其光遍照</p>
<p style="text-align: center">　　通彻众行斯等皆当成得佛道</p>
<p style="text-align: center">　　若复以铜刻镂碧玉为大圣尊</p>
<p style="text-align: center">　　立殊特形设以经字载妙素帛</p>
<p style="text-align: center">　　斯等皆当成得佛道若缮坏寺</p>
<p style="text-align: center">　　修立形像功德志性有百福相</p>
<p style="text-align: center">　　出家学法书佛经卷斯等皆当</p>
<p style="text-align: center">　　成得佛道设使各各作奇异行</p>
<p style="text-align: center">　　除弃一切所乐调戏正士童子</p>
<p style="text-align: center">　　聪达解谊而不謿话言不虚诞</p>
<p style="text-align: center">　　悉亦自致为大慈哀一切皆当</p>
<p style="text-align: center">　　逮得佛道即使得度亿千群萌</p>
<p style="text-align: center">　　无数菩萨神通三昧设为是等</p>
<p style="text-align: center">　　安住舍利兴立塔寺彩画形像</p>
<p style="text-align: center">　　涂治垩饰书经着壁供上华香</p>
<p style="text-align: center">　　勋散塔像假令伎乐歌诵佛德		
		<p class="box marginT">
<a></a> <a></a> <a></a> <a></a> <a></a> <a></a> <a></a> <a></a> <span>8</span> <a>9</a> <a class="a"></a>		

	
	

		<br>
			</p>
<p style="text-align: center">　　箫成鼓舞节奏哀和赞美嬉笑</p>
<p style="text-align: center">　　又加肃敬以若干事遵修供奉</p>
<p style="text-align: center">　　弹琴箜篌铙镜应弦筝笛吹笙</p>
<p style="text-align: center">　　激发妙音皆以一心不为众吏</p>
<p style="text-align: center">　　缘是悉致寂然悦豫若以挹洒</p>
<p style="text-align: center">　　净扫塔寺用柔软水蜜浆饮施</p>
<p style="text-align: center">　　杂香垩涂理作乐器归命安住</p>
<p style="text-align: center">　　供养最胜以若干物供上舍利</p>
<p style="text-align: center">　　如来灭度少多肃敬假使一反</p>
<p style="text-align: center">　　鼓伎拊弄一切皆当得成佛道</p>
<p style="text-align: center">　　设令得见安住画像执持一华</p>
<p style="text-align: center">　　进上灵模以恭敬意笃信无疑</p>
<p style="text-align: center">　　当稍稍见无数亿佛其有人众</p>
<p style="text-align: center">　　叉手佛庙具足一反绕旋自归</p>
<p style="text-align: center">　　礼拜大圣嗟叹稽首所行如是</p>
<p style="text-align: center">　　身无垢染当渐渐觐无数亿佛</p>
<p style="text-align: center">　　于诸导师多造利谊假使有持</p>
<p style="text-align: center">　　舍利供养口宣音言南摸佛尊</p>
<p style="text-align: center">　　其乱心者若说此言斯等皆当</p>
<p style="text-align: center">　　逮尊佛道灭度因缘尽除毒火</p>
<p style="text-align: center">　　此等皆当逮成佛道于众会中</p>
<p style="text-align: center">　　建立信者尔时安住当济此伦</p>
<p style="text-align: center">　　假使有人闻此法名斯等皆当</p>
<p style="text-align: center">　　逮成佛道若复当来无数亿佛</p>
<p style="text-align: center">　　不可思议无能限量是等上胜</p>
<p style="text-align: center">　　世雄导师当为讲说善权慧事</p>
<p style="text-align: center">　　是等大人行权方便当得成佛</p>
<p style="text-align: center">　　导世圣雄所以开化亿数众生</p>
<p style="text-align: center">　　禅定智慧以消诸漏得闻此法</p>
<p style="text-align: center">　　未有一人群萌品类岂弘了觉</p>
<p style="text-align: center">　　诸大圣法皆本所愿行佛道时</p>
<p style="text-align: center">　　最后究竟无量法门亿千姟数</p>
<p style="text-align: center">　　当来最胜之所讲说诸如来尊</p>
<p style="text-align: center">　　常宣布法是则得见诸佛正教</p>
<p style="text-align: center">　　诸佛本净常行自然此诸谊者</p>
<p style="text-align: center">　　佛所开化如两足尊乃分别道</p>
<p style="text-align: center">　　故畅斯教一乘之谊诸法定意</p>
<p style="text-align: center">　　志怀律防常处于世演斯赞颂</p>
<p style="text-align: center">　　每同赞说善权方便诸最胜尊</p>
<p style="text-align: center">　　志意弘大其有供养天人所归</p>
<p style="text-align: center">　　今现在佛如江河沙欲利安隐</p>
<p style="text-align: center">　　一切群黎斯等正觉亦说佛尊</p>
<p style="text-align: center">　　所可演说善权方便以若干教</p>
<p style="text-align: center">　　开化令入皆共咨嗟是一乘道</p>
<p style="text-align: center">　　寂然之地无有二上欲知众生</p>
<p style="text-align: center">　　本际之行从其过去志性所猗</p>
<p style="text-align: center">　　料简精进而观本原诸未脱者</p>
<p style="text-align: center">　　为分别说众导师力若干因缘</p>
<p style="text-align: center">　　攀喻引譬而为示现探睹群生</p>
<p style="text-align: center">　　种种所乐若干部音而开化之</p>
<p style="text-align: center">　　今我如是为人中王兴发黎庶</p>
<p style="text-align: center">　　安隐利谊种种音声亿百千姟</p>
<p style="text-align: center">　　故为示现斯佛大道吾所说法</p>
<p style="text-align: center">　　若干种变知诸萌类心所好乐</p>
<p style="text-align: center">　　若干色像寻令悦豫缘其智慧</p>
<p style="text-align: center">　　训以道力吾为法王而遍观见</p>
<p style="text-align: center">　　诸愚冥者离智慧德崩坠生死</p>
<p style="text-align: center">　　坑圹险谷不得解脱来世艰难</p>
<p style="text-align: center">　　爱欲所系驰如流沙诸尘劳垢</p>
<p style="text-align: center">　　今日自在大圣威神觉无所来</p>
<p style="text-align: center">　　诸法未曾致众患苦群萌之类</p>
<p style="text-align: center">　　默在六堑坚住邪见不可动转</p>
<p style="text-align: center">　　在于苦恼处危崄径吾发大哀</p>
<p style="text-align: center">　　愍此愚痴安隐求至处于道场</p>
<p style="text-align: center">　　具足七日坐于草蓐即思惟谊</p>
<p style="text-align: center">　　当何所兴寻时即断彼世慢恣</p>
<p style="text-align: center">　　观察尊树目未曾眴吾又经行</p>
<p style="text-align: center">　　于斯树下因奇特慧得未曾有</p>
<p style="text-align: center">　　众生轮转于大无明于时梵天</p>
<p style="text-align: center">　　则知佛意帝释四天诸护世者</p>
<p style="text-align: center">　　大神妙天及善天子无数亿千</p>
<p style="text-align: center">　　皆共觉知一切叉手俨然恭肃</p>
<p style="text-align: center">　　我时自念当奈之何假令吾叹</p>
<p style="text-align: center">　　佛之道德群黎品类莫肯受化</p>
<p style="text-align: center">　　诸闇冥者便当谤毁适毁此已</p>
<p style="text-align: center">　　趣非法地吾初未曾说奇妙法</p>
<p style="text-align: center">　　常乐余事当何兴立等观往古</p>
<p style="text-align: center">　　诸佛所为彼时圣众行权方便</p>
<p style="text-align: center">　　吾今宁可以此佛道分为三乘</p>
<p style="text-align: center">　　而开化之初成佛时作此思惟</p>
<p style="text-align: center">　　又有十方诸佛世尊其大圣众</p>
<p style="text-align: center">　　悉各自现音赞善哉我等欣豫</p>
<p style="text-align: center">　　快哉能仁世雄导师斯为正法</p>
<p style="text-align: center">　　执御当然乃能思惟善权方便</p>
<p style="text-align: center">　　诸大圣典亦学救世吾等为佛</p>
<p style="text-align: center">　　履上迹时分为三乘而开化之</p>
<p style="text-align: center">　　下劣不肖志怀羸弱观诸佛兴</p>
<p style="text-align: center">　　卒不肯信吾等犹此兴立摄济</p>
<p style="text-align: center">　　以权方便而为示现嗟叹称美</p>
<p style="text-align: center">　　获果之证又复劝助无数菩萨</p>
<p style="text-align: center">　　尔时佛身听诸尊叹寻则解了</p>
<p style="text-align: center">　　诸大圣音弘妙之士心欣悦豫</p>
<p style="text-align: center">　　今大神通分别名色于时余等</p>
<p style="text-align: center">　　当遵其行如诸导师之所言说</p>
<p style="text-align: center">　　我时比丘亦持斯法出生于人</p>
<p style="text-align: center">　　黎庶之间告舍利弗吾听省彼</p>
<p style="text-align: center">　　寻时往诣波罗奈国便即合集</p>
<p style="text-align: center">　　诸比丘众身子欲知佛善权法</p>
<p style="text-align: center">　　大圣应时便转法轮兴发宣畅</p>
<p style="text-align: center">　　灭度寂然叹罗汉音</p>
<p style="text-align: center">　　赞誉法声于是歌颂圣众之德</p>
<p style="text-align: center">　　其闻最胜说彼经典一切皆来</p>
<p style="text-align: center">　　归于世尊佥共叉手恭肃而住</p>
<p style="text-align: center">　　善权方便为若干种尔时世尊</p>
<p style="text-align: center">　　复更思惟吾说尊法今正是时</p>
<p style="text-align: center">　　我所以故于世最胜应当讲说</p>
<p style="text-align: center">　　斯尊佛道志怀愚痴起于妄想</p>
<p style="text-align: center">　　设吾说法少有信者憍慢自大</p>
<p style="text-align: center">　　不肯启受如斯法者菩萨乃听</p>
<p style="text-align: center">　　佛时悦豫秉修勇猛应时解断</p>
<p style="text-align: center">　　一切诸结今日当说最胜自由</p>
<p style="text-align: center">　　或以劝助使入佛道诸佛之子</p>
<p style="text-align: center">　　得观睹此因从获信顺行法律</p>
<p style="text-align: center">　　时千二百诸漏尽者皆当于世</p>
<p style="text-align: center">　　成为佛道亦如往古诸佛大圣</p>
<p style="text-align: center">　　亦如当来最胜之法吾复如是</p>
<p style="text-align: center">　　蠲弃众想然后尔乃讲天尊法</p>
<p style="text-align: center">　　久久时时世间有佛大仙慧士</p>
<p style="text-align: center">　　兴发圣道无极明目既现于世</p>
<p style="text-align: center">　　选择希有时讲斯法于亿百千</p>
<p style="text-align: center">　　无量劫数乃得值遇如此像法</p>
<p style="text-align: center">　　假使菩萨获斯比经若复逮闻</p>
<p style="text-align: center">　　是尊佛道若灵瑞华时时可见</p>
<p style="text-align: center">　　欲见慕值莫能睹者最胜容貌</p>
<p style="text-align: center">　　和悦难遭天上世间无上圣贤</p>
<p style="text-align: center">　　今此大尊乃谓琦珍假使有人</p>
<p style="text-align: center">　　而说斯经一反举声欢喜劝助</p>
<p style="text-align: center">　　则为供养一切佛已共去乱心</p>
<p style="text-align: center">　　不怀狐疑吾为法王悉普告敕</p>
<p style="text-align: center">　　吾之法中一切声闻则便劝助</p>
<p style="text-align: center">　　以尊佛道卿舍利弗及诸声闻</p>
<p style="text-align: center">　　今现在者且皆默然其诸菩萨</p>
<p style="text-align: center">　　意勇智慧密持斯法勿得忘宣</p>
<p style="text-align: center">　　何故说世而有五事或有众生</p>
<p style="text-align: center">　　怀毒求短贪欲愚聩而好诽谤</p>
<p style="text-align: center">　　如是伦品不尚至道若当来人</p>
<p style="text-align: center">　　而说此法听察如来一乘之教</p>
<p style="text-align: center">　　设复睹见诸最胜名诽谤斯经</p>
<p style="text-align: center">　　便堕地狱假使有人惭愧清净</p>
<p style="text-align: center">　　发心志愿来尊佛道闻大觉乘</p>
<p style="text-align: center">　　无量之德诸佛圣明则现目前</p>
<p style="text-align: center">　　众猛尊导讲法如是善权方便</p>
<p style="text-align: center">　　亿百千姟分别无数无复想念</p>
<p style="text-align: center">　　其不学者不能晓了由是之故</p>
<p style="text-align: center">　　了正真言正觉出世顺修明哲</p>
<p style="text-align: center">　　断诸狐疑蠲除犹豫能仁欣勇</p>
<p style="text-align: center">　　咸至佛道</p>
		
		<p class="box marginT">
<a></a> <a></a> <a></a> <a></a> <a></a> <a></a> <a></a> <a></a> <a>8</a> <span>9</span> <a></a>		

	
	

		<br></div></div><hr><script charset='utf-8' src='../../js/footer.js'></script></body></html>